# -*- mode: mandoku-view; -*-
#+TITLE: 式古堂書畫彙考
#+DATE: 2015-08-24 23:16:25.295348
#+PROPERTY: ID KR3h0068
#+PROPERTY: BASEEDITION WYG    
#+PROPERTY: JUAN 卷十
<pb:KR3h0068_WYG_010-1a>¶
欽定四庫全書¶
　書畵彚考卷十¶
　　　　　　　　　　刑部左侍郎卞永譽撰¶
　　書十¶
宋¶
　蔡　襄¶
　蔡忠惠公謝賜御書詩表卷(行楷書/紙本)¶
臣襄伏蒙陛下特遣中使賜臣御書一軸其文曰御筆¶
<pb:KR3h0068_WYG_010-1b>¶
賜字君謨者臣孤賤逺人無大材蓺陛下親灑宸翰推¶
著經義俾臣佩誦以盡謀謨之道事高前古恩出非常¶
臣感懼以還謹撰成古詩一首以叙遭遇干冒聖慈臣¶
無任荷戴兢榮之至　朝奉郎起居舍人知制誥權同¶
判吏部流内銓上騎都尉賜紫金魚袋臣蔡襄上進(官/銜)¶
(一行小/楷書)¶
皇華使者臨清晨手開寶軸香煤新㳂名與字發深㫖¶
宸毫灑落奎鈎文精神高逺照日月勢力雄健生風雲¶
<pb:KR3h0068_WYG_010-2a>¶
混然器質不可寫乃知學到非天真緘藏自語價希代¶
誰顧四壁嗟空貧臣聞帝舜優聖域臯陶大禹為其隣¶
吁俞敕戒成典要垂覆後世如穹旻陛下仁明加舜禹¶
豪英進用司鴻鈞臣襄材智最駑下豈有志業通經綸¶
獨是丹誠抱忠朴常欲贊奏上古珍又聞孔子春秋法¶
片言褒貶賢愚分考經内省莫能稱但思至理書諸紳¶
乾坤大施入洪化將圖報効無緣因誓心願竭謀謨義¶
庶裨萬一唐虞君¶
<pb:KR3h0068_WYG_010-2b>¶
　　芾於舊翰林院曽觀石刻今四十年於大丞相天¶
　　水公府始覩真跡書學博士米芾¶
　　大觀三年仲冬上休日青社郡舍之簡政堂觀河¶
　　南文及甫書(行/書)¶
　　昔人謂公書三公衣衮冕立赤墀之上今觀此帖¶
　　使人肅然増敬固應與顔柳同年而語不可祕藏¶
　　耶甲寅六月上休日三吳禪客¶
　　姨弟趙徳夫昔年屢以相示今下世未㡬已不能¶
<pb:KR3h0068_WYG_010-3a>¶
　　葆有之覽之悽然汝南謝克家癸丑九月十一日¶
　　臨安法慧寺¶
　　舅家物藏之久矣今得觀於檇李良可嘆也乙丑¶
　　四月三日崧謹識(行楷/書)¶
　　蔡忠惠公書為趙宋法書第一此玉局老語也今¶
　　觀此帖藹然忠敬之意見於聲畫不可與茶錄牡¶
　　丹譜同日言也鮮于樞獲觀謹題(行/書)¶
　　僕來杭多獲觀前代名公法書此卷法度嚴密無¶
<pb:KR3h0068_WYG_010-3b>¶
　　一毫放縱意於此可見古人用筆不苟也吳興趙¶
　　孟籲謹書¶
　　余嘗在祕府讀君謨文集閱其所上謝賜御書歎¶
　　其君臣相遇之盛也及觀所書茘枝譜字畫臻妙¶
　　每與同列難其博物之精而又惜其與武夷粟粒¶
　　同一用心之勤耳雖然君謨嘗自珍愛其書謂有¶
　　翔龍舞鳯之勢觀此書其言當不虛也識者解之¶
　　豫章胡儼¶
<pb:KR3h0068_WYG_010-4a>¶
　　廌嘗讀蔡端明集載所上謝賜御書詩一首并答¶
　　詔有云卿詞令根於温厚筆力極於深妙遵臯陶¶
　　之謨而懋其稽古述帝舜之事而思其底績宣明¶
　　順美良深嘉歎其君臣之義文字之美皆不待言¶
　　而可知也詔當在其家類集者故并得之今此詩¶
　　真跡當在宋祕府不知何時復流落人間考其上¶
　　嵗實仁宗皇祐四年壬辰距今永樂四年丙戌春¶
　　秋三百五十有五年矣中間宋叔季四方之亂極¶
<pb:KR3h0068_WYG_010-4b>¶
　　矣鼎遷社屋海潰山移而一紙之書世傳寶之翰¶
　　墨騰騫光輝如在夫豈獨以其書之善也哉侍郎¶
　　黄公請余題識為作詩二首¶
　　汴水東流宋鼎移中郎名字日星垂精神翰墨猶¶
　　生氣想見彤庭諫諍時¶
　　端明書法繼鍾王珮玉瓊琚在廟堂見說當時推¶
　　第一米家應自愧疎狂　翰林學士兼春坊大學¶
　　士廬陵解縉書¶
<pb:KR3h0068_WYG_010-5a>¶
　　書以羲之蘭亭為盡善蓋等閒文雅也觀忠惠公¶
　　真跡非獨筆法精妙玩其詞一代明良相契告戒¶
　　謹敕忠厚視等閒文雅不可同年而語明矣公虞¶
　　得而祕藏之其能以忠惠公之心為心又明矣洪¶
　　武壬午嵗至後九日新安吳牧書¶
　　蔡忠惠公書名重當時上嘗令寫大臣碑誌則以¶
　　例有資利辭曰此待詔職也與待詔爭利可乎力¶
　　不從竟已其人品如此其書之莊重凡落筆皆然¶
<pb:KR3h0068_WYG_010-5b>¶
　　豈以御前表疏始不苟耶謙齋宫傅先生得此甚¶
　　加珍惜蓋非特重其書重其人也長洲吳寛題(行/書)¶
　外錄¶
　　書畫舫云趙定宇祭酒藏蔡忠惠公中楷謝賜御¶
　　書詩表字大如指頂結構謹嚴後有文同米芾等¶
　　跋堪與韓存良太史家蘇文忠公元祐二年宜春¶
　　帖子墨蹟作對其題識多至十餘人悉出宋元名¶
　　手也¶
<pb:KR3h0068_WYG_010-6a>¶
　　又云此帖祭酒沒後流傳至長兄伯含處故丑得¶
　　時時見之當為蔡書第一(尚有㑹稽宋洵劉真尹/昌龍浦江趙友同夏元)¶
　　(吉跋/不錄)¶
　蔡端明書寒蟬賦并序(楷/書)¶
昔人稱鷄有五徳而作者賦焉至於寒蟬才齊其美獨¶
未之思而莫斯述夫頭上有緌則其文也含氣飲露則¶
其清也黍稷不食則其廉也處不巢居則其儉也應候¶
守節即其信也加冠冕取其容君子則其操可以事君¶
<pb:KR3h0068_WYG_010-6b>¶
可以立身豈非至徳之蟲哉且扳木寒鳴賢才所以空¶
歎余也僑處切有感焉興賦云爾¶
伊寒蟬之感運近嘉時以游征含二儀之和氣稟乾元¶
之清靈體真精之淑質吐崢嶸之哀聲希慶雲以優游¶
遁太隂以自寧於是靈岳幽峻長林參差爰蟬集止輕¶
羽涉池清激徵激徳音孔嘉承南風以軒景附高松之¶
二華黍稷維馨而匪享竦身希陽乎靈和唳乎其音翩¶
乎其翔容麗蜩螗聲美宫商飄如飛鴻之遭驚風眇如輕¶
<pb:KR3h0068_WYG_010-7a>¶
雲之麗太陽華靈鳯之羽儀覩皇都乎上京跨天路於¶
萬里豈蒼蠅之尋常爾乃振修緌以表首舒輕翅以迅¶
翰吸朝華之墜露含煙煴以夕餐望北林以鸞飛集樛¶
木以龍蟠彰淵信於嚴時稟清誠乎自然翩眇微妙緜¶
蠻其形翔林附木一枝不盈豈黄鳥之敢希唯鴻毛其¶
猶輕憑綠葉之餘光哀秋華之方零思鳯居以翹竦仰¶
竚立而哀鳴若夫嵗聿云暮上天其涼感運悲聲貧士¶
含傷或歌我行永久或咏之子無裳原思嘆於蓬室孤¶
<pb:KR3h0068_WYG_010-7b>¶
竹吟於首陽不銜子以穢身不勤身以營巢志高於鳴¶
鳩節妙乎鴟鴞附枯枝以永處倚瓊林之迥條惟雨雪¶
之霏霏哀北風之飄飄既乃彫以金采圖我嘉容珍景¶
曜爛暐&KR0110;華豐竒侔黼黻艷比衮龍清和明潔羣動希¶
蹤爾乃綴以𤣥冕増成首飾纓&KR0331;翩紛九旒容翼映華¶
蟲於朱衮表馨香於明徳於是公侯常伯乃紆紫黻執¶
龍淵俯鳴珮玉仰撫貂蟬&KR0008;黄廬之多士先帝皇之侍¶
人既騰儀像於雲闥望景曜乎通天邁休聲之五徳豈¶
<pb:KR3h0068_WYG_010-8a>¶
鳴鷄之獨珍聊振思於翰藻闡令問以長存於是貧居¶
之士喟爾相與而俱嘆曰寒蟬哀唱其聲也悲四時云¶
暮臨河裴徊感北門之憂殷嘆卒嵗之無衣望泰清之¶
巍峩思希光而無階簡嘉蹤於皇心冠神景乎紫微詠¶
清風以慨慷發哀歌以慰懐蔡襄書¶
　　右蔡君謨書寒蟬賦真蹟觀其大似褚河南筆法¶
　　乃御府收藏之物也先朝評書者稱蘇子瞻蔡君¶
　　謨黄魯直米元章為四大家并馳海内縱横於夷¶
<pb:KR3h0068_WYG_010-8b>¶
　　島之間隻字片楮而不易得今閱此帖楷法咸精¶
　　殆高駕三公而優入於神誠翰墨中之至寶也京¶
　　兆宇文公諒¶
　　楊宗道云先朝蔡君謨楷書最可為師端勁高古¶
　　落筆如削鐵此書中龍也張彦逺法書要錄有云¶
　　唐太宗購二王書右軍艸書有千紙取其迹類相¶
　　從率一丈二尺為卷臨學遂得右軍筆也余友黄¶
　　聖儀好讀異書馳心翰墨家藏此帖為師然于楷¶
<pb:KR3h0068_WYG_010-9a>¶
　　法大得其神韻耳近世君謨楷書絶少然已歸内¶
　　府民間亦不復可得也善藏之善藏之廣信吳元¶
　　善書¶
　蔡莆陽雜體詩卷¶
可笑夭桃耐雪風山家牆外見疎紅為君持酒一相向¶
生意雖殊寂寞同　南劍州芋陽鋪見臘月桃花¶
長岡隆雄來北邊勢到舍下方迴旋三世白士猶醉眠¶
山翁作善天應憐如彼發源今流泉兒孫何數鷹馬然¶
<pb:KR3h0068_WYG_010-9b>¶
有起家者出其間願翁壽考无窮年　書戴處士屋壁¶
山僧九十五行是百年人焚香猶夜起憙酒見天真生¶
平持戒定老大有精神那知不變者却減故時新　右¶
題龍紀僧居室(歐陽文忠公題其傍云/此一篇極有古人風格)¶
雙溪為一流新構横鮮赭浮居紫霄傍臥影澄川下峽¶
深風力豪石峭湍聲瀉古劍蟄神龍商帆來陣馬晴光¶
轉羣山翠色看萬瓦汀洲生芳艸香樹自閑冶生郡黄¶
士安高文勇扳賈顧我久疎悴霜髭漸盈把臨津張廣¶
<pb:KR3h0068_WYG_010-10a>¶
筵窮晝傳清斚舞鼙驚浪翻歌扇嬌雲惹驩餘適晩霽¶
望外迷空野曽是倦游人意慮亦瀟灑　右題南劍州¶
延平閣¶
大雪壓空野驅車猶逺行乾坤初一色晝夜忽通明有¶
物皆遷白無塵頓覺清只看流水在却喜亂山平逐絮¶
飄飄起投花㸃㸃輕玉樓天上出銀闕海中生舞極(闕/)¶
溶態聞餘淅瀝聲客爐何暇煖官酤未能酲薄吹消春¶
凍新陽破曉晴更登分界嶺南望不勝情　自漁梁驛¶
<pb:KR3h0068_WYG_010-10b>¶
至衢州大雪有懐¶
寧越門前路歸鞍駐石梁西山氣色好晩日正相當¶
右福州寧越門外石橋看西山晩照¶
吉祥亭下萬千枝看盡將開欲落時却是雙紅有深意¶
故留春色綴人思¶
烘簾微照自生光吹面輕風與送香誰把金刀收絶艷¶
醉紅深淺上釵梁¶
的的名花對酒尊欄邊沈醉月黄昏今朝關外尋蘭蕙¶
<pb:KR3h0068_WYG_010-11a>¶
忽見孤芳欲㫁魂　杭州臨平精巖寺西軒見芍藥滿¶
枝追想吉祥院賞花慨然有感書呈蘇才翁四月七日¶
夙昔神都别于今湘水遭故情彌望切佳月事追遨太¶
守才賢重清明土俗豪犀珠來戍削鉦鼓去啾嘈湖樹¶
涵天闊船旗罥日高醉中春渺渺秋外日陶陶新曲尋¶
聲倚名花逐種褒吟亭披越岫夢枕覺胥濤論議刀矛¶
快心懐鐵石牢淹留趨海角分散念霜毛鱸鱠紅隨筯¶
(予之/吳江)瀧波綠滿篙(君往/巖瀧)試思南北路燈暗雨蕭騷　崇¶
<pb:KR3h0068_WYG_010-11b>¶
徳夜泊寄福建提刑章屯田思錢塘春月并遊(小字/自注)¶
盡道瑶池瓊樹新仙源尋到不逢人陳王也作驚鴻賦¶
未必當時見洛神　嘉禾郡偶書¶
輕瀾還故潯墜軫无遺音好在池邊竹猶存虛直心往¶
還二十年每見唯清吟覺性既自如世味隨浮沈琅琅¶
孤雲姿悵望空山岑豈不悟至理悲來難獨任　無錫¶
縣弔浮屠日開¶
此泉何以珍適與真茶遇在物兩清絶於予獨得趣鮮¶
<pb:KR3h0068_WYG_010-12a>¶
香筯下雲甘滑杯中露當能變俗骨豈特湔塵慮晝靜¶
清風生飄蕭入庭樹中含古人意來者庶㝠悟　汲惠¶
山泉煮茶¶
紫綬金章被寵榮筆牀茶竈伴參苓只知江海能行道¶
未識朝廷舊有名笑我病𤣥相(闕/)　圭刀小試即春生¶
瘡痍未復君知否國手于今數老成　莆陽蔡襄¶
　外錄¶
　　珊瑚網云道山清話予頃時於陜府道間舍於逆¶
<pb:KR3h0068_WYG_010-12b>¶
　　旅因步行田間有村學究教授二三小兒間與之¶
　　語言皆无倫次忽見案間有小兒書卷其背乃蔡¶
　　襄寫洛神賦已截為兩段其一塗汙已不可識問¶
　　其何所自得曰吾家敗籠中物也問更有别紙可¶
　　見否乃從壁間書夾中取二三十紙大半是襄書¶
　　簡亦有李西臺川牋所寫詩數紙因以隨行白紙¶
　　百餘幅易之欣然見授問其家世曰吾家祖亦常¶
　　為大官吾父罷官歸死于此吾時年幼養於近村¶
<pb:KR3h0068_WYG_010-13a>¶
　　學究家今從而李姓然吾祖官稱姓名皆不可得¶
　　而知頃時如此紙甚多皆與小兒作書卷及糊窓¶
　　用耳㑹日已暮乃歸旅舍明日天未明即登塗不¶
　　及再往至今為恨也詮次至此偶憶是附入¶
　蔡忠惠公二帖¶
　　富陽帖¶
襄泣血言逆惡深重扶䕶南歸死亡無日不可循常禮¶
不通誠意于左右今至富陽平安明日登舟或雨水少¶
<pb:KR3h0068_WYG_010-13b>¶
増當舟行至三衢也襄素多病遭此荼毒就令不死足¶
膝日甚氣力日衰亦為廢人豈復相見耶辱君知愛之¶
心不殊兄弟一念哀痛哽塞何言哽塞何言在道程頓¶
官員勾當齊整無一闕乏感惕感惕襄叩頭子發郎中¶
足下十三日¶
　　逺承帖¶
襄啓逺承惠問厚意所存益有感著知日來體氣佳勝¶
殊為慰也近被命尹治日以穰劇居不得暇移書致謝¶
<pb:KR3h0068_WYG_010-14a>¶
不盡縷縷惟眠食自重不宣襄拜手長官足下八月廿¶
一日¶
　蔡君謨十帖(裝為/横卷)¶
　　陶生帖¶
襄啓示及新記當非陶生手然亦可佳筆頗精河南公¶
書非散卓不可為昔嘗惠兩管者大佳物今尚使之也¶
耿子純遂物故殊可痛懐人之不可期也如此僕子直¶
須還草草奉意疎畧正月十一日襄頓首　家屬並安¶
<pb:KR3h0068_WYG_010-14b>¶
楚掾旦夕行¶
　　入春帖¶
襄啓入春以來屬少人便不得馳書上問唯深瞻想日¶
來氣候隂晴之不齊計安適否貴屬亦平寧襄舉室吉¶
安去冬大寒出入感冒(闕/)勞百病交攻難可支持雖入¶
文字力求丐祠今又蒙恩復供舊職恐知專以為信前¶
者銅雀臺瓦研十三兄欲得之可望寄與旦夕别端石¶
奉送也正月十八日襄頓首公綽仁弟足下¶
<pb:KR3h0068_WYG_010-15a>¶
　　思詠帖¶
襄得足下書極思詠之懐在杭留兩月今方得出關厯¶
賞劇醉不可勝計亦一春之盛事也知官下與郡侯情¶
意相通此固可樂唐侯言王白今嵗為游閏所勝吁可¶
怪也初夏時景清和願君侯自壽為佳襄頓首通理當¶
世屯田足下　大餅極珍物青甌微粗臨行悤悤致意¶
不周悉(已上三/帖草書)¶
　　縣君帖¶
<pb:KR3h0068_WYG_010-15b>¶
襄再拜伏承縣君吉葬有日襄以行路并亡男齋僧赴¶
期不及謹遣州校少持菲禮聊以伸親戚之好殊非豐¶
腆深自為愧謹奉手狀啓聞旦夕前行此不一一襄上¶
郎中七兄左右廿七日早¶
　　京居帖¶
襄啓去徳于今蓋已洊嵗京居鮮暇無因致書第増馳¶
系州校逺來特承手牘兼貽楮幅感戢之極海瀕多暑¶
秋氣未清君侯動靖若何眠食自重以慰遐想使還専¶
<pb:KR3h0068_WYG_010-16a>¶
此為謝不一不一襄頓首知郡中舍足下謹空九月八¶
日¶
　　謝郎帖¶
謝郎春初將領大娘以下永安年下朱長官亦來泉州¶
諗候今見服藥日覺瘦倦至於人事都置之不復關意¶
眼昏不作書然少賓客省出入如此情悰可知也不一¶
一襄送正月十日¶
　　中間帖¶
<pb:KR3h0068_WYG_010-16b>¶
襄啓中間承勞紆問適㑹疾未平殊不從容示書兩通¶
知煩指幹新第有未備且與鐍鑰却候别作一番併了¶
之四人園子只與門下每人一間園中地分與四人分¶
種要他栽種也不一一襄奉書五日(已上四帖/皆行草書)¶
　　大研帖(小字/自注)¶
襄啓大研盈尺風韻異常齋中之華繇是而至花盆亦¶
佳品感荷厚意以珪易邽若用商於六里則可真則趙¶
璧難舍尚未決之更須面議也襄上彦猷足下廿一日¶
<pb:KR3h0068_WYG_010-17a>¶
(甲辰/閏月)¶
　　山堂書帖¶
　　丙午三月十二日晩¶
欲尋軒檻倒清樽江上煙雲向晚昏須倩東風吹散雨¶
明朝却待入花園¶
　　十三日吉祥院探花¶
花未全開月未圓看花待月思依然明知花月無情物¶
若使多情更可憐　十五日山堂書¶
<pb:KR3h0068_WYG_010-17b>¶
　　蒙惠帖¶
蒙惠水林檎花多感天氣暄和體履佳安襄上公謹太¶
尉左右(已上三帖/皆真行書)¶
　　蔡公書法真有六朝唐人風粹然如琢玉米老雖¶
　　追蹤晉人絶軌其氣象怒張如子路未見夫子時¶
　　難與比倫也辛亥三月九日倪瓉題(行楷/書)¶
　　洪武己未四月雲間袁凱觀於蕭谿(行/書)¶
　　在宋號善書者蘇黄米蔡為首俗評以君謨居三¶
<pb:KR3h0068_WYG_010-18a>¶
　　公之末殊不知君謨用筆有前代意優劣自可判¶
　　也己未四月陳文東拜觀(行草/書)¶
　　後學陳迪觀(行楷書右/四跋一紙)¶
　外錄¶
　　珊瑚網云崇禎四年三月廿四日獲觀此帖及米¶
　　海嶽九帖張長史京中帖趙承㫖臨周文矩畫羲¶
　　獻像梁趙巖神駿圖宋思陵題馬麟亭臺圖續觀¶
　　蘭亭東垣楷書萬應方蔡忠惠四帖及十帖種種¶
<pb:KR3h0068_WYG_010-18b>¶
　　具體尤多效右軍内第九帖軒檻二絶差減墨妙¶
　　𤣥宰睂公皆鑒此一帖為雙鉤廓填餘九幅並好¶
　蔡端明賓客七兄帖¶
襄啓前蒙惠書伏審尊候萬福(闕/)　　入京都即休政¶
此士君子所以自處始終也甚善甚善公綽數日前見¶
訪(闕/)齋道話終夕近日保養之(闕/)頗見門戸然且能自¶
保涓(闕/)　　　久當得力州下更肅靜如前時可自遣¶
也舟船必恐無用目下(闕/)闕遣人勾還謹奉手狀問起¶
<pb:KR3h0068_WYG_010-19a>¶
居不宣襄上賓客七兄足下正月廿五日¶
　蔡君謨茶錄并序¶
茶錄¶
　　序¶
臣前因奏事伏蒙陛下諭臣先任福建轉運使日所進¶
上品龍茶最為精好臣退念草木之微首辱陛下知鑒¶
若處之得地則能盡其材昔陸羽茶經不第建安之品¶
丁謂茶圖獨論採造之本至於烹試曽未有聞臣輒條¶
<pb:KR3h0068_WYG_010-19b>¶
數事簡而易明勒成二篇名曰茶錄伏惟清閒之宴或¶
賜觀采臣不勝惶懼榮幸之至謹序¶
　　上篇論茶色¶
茶色貴白而餅茶多以珍膏油其面故有青黄紫黒之¶
異善别茶者正如相工之視人氣色也隠然察之於内¶
以肉理潤者為上既已末之黄白者受水昏重青白者¶
受水鮮明故建安人鬭試以青白勝黄白¶
　　香¶
<pb:KR3h0068_WYG_010-20a>¶
茶有真香而入貢者微以龍腦和膏欲助其香建安民¶
間試茶皆不入香恐奪其真若烹㸃之際又雜珍果香¶
草其奪益甚正當不用¶
　　味¶
茶味主於甘滑唯北苑鳯凰山連屬諸焙所産者味佳¶
隔溪諸山雖及時加意製作色味皆重莫能及也又有¶
水泉不甘能損茶味前世之論水品者以此¶
　　藏茶¶
<pb:KR3h0068_WYG_010-20b>¶
茶宜蒻葉而畏香藥喜温燥而忌濕冷故收藏之家以¶
蒻葉封裹入焙中兩三日一次用火常如人體温温以¶
禦濕潤若火多則茶焦不可食¶
　　炙茶¶
茶或經年則香色味皆陳於淨器中以沸湯漬之刮去¶
膏油一兩重乃止以鈐箝之微火炙乾然後碎碾若當¶
年新茶則不用此說¶
　　碾茶¶
<pb:KR3h0068_WYG_010-21a>¶
碾茶先以淨紙密裹椎碎然後熟碾其大要旋碾則色¶
白或經宿則色已昏矣¶
　　羅茶¶
羅細則茶浮麤則沫浮¶
　　候湯¶
候湯最難未熟則沫浮過熟則茶沈前世謂之蠏眼者¶
過熟湯也況瓶中煮之不可辨故曰候湯最難¶
　　熁盞¶
<pb:KR3h0068_WYG_010-21b>¶
凡欲㸃茶須先熁盞令熱冷則茶不浮¶
　　㸃茶¶
茶少湯多則雲脚散湯少茶多則粥面聚鈔茶一錢匕¶
先注湯調令極勻又添注入環回擊拂湯上盞可四分¶
則止眂其面色鮮白著盞無水㾗為絶佳建安鬭試以¶
水㾗先者為負耐久者為勝故較勝負之說曰相去一¶
水兩水¶
　　下篇論茶器¶
<pb:KR3h0068_WYG_010-22a>¶
　　茶焙¶
茶焙編竹為之裹以蒻葉蓋其上以收火也隔其中以¶
有容也納火其下去葉尺許常温温然所以養茶色香¶
味也¶
　　茶籠¶
茶不入焙者宜密封裹以蒻籠盛之置高處不近濕氣¶
　　砧椎¶
砧椎蓋以碎茶砧以木為之椎或金或鐵取於便用¶
<pb:KR3h0068_WYG_010-22b>¶
　　茶鈐¶
茶鈐屈金鐵為之用以炙茶¶
　　茶碾¶
茶碾以銀或鐵為之黄金性柔銅及鍮石皆能生鉎不¶
入用¶
　　茶羅¶
茶羅以絶細為佳羅底用蜀東川鵞溪畫絹之密者投¶
湯中揉洗以羃之¶
<pb:KR3h0068_WYG_010-23a>¶
　　茶盞¶
茶色白宜黒盞建安所造者紺黒紋如兔毫其坯微厚¶
熁之久熱難冷最為要用出他處者或薄或色紫皆不¶
及也其青白盞鬭試家自不用¶
　　茶匙¶
茶匙要重擊有力黄金為上人間以銀鐵為之竹者輕¶
建茶不取¶
　　湯瓶¶
<pb:KR3h0068_WYG_010-23b>¶
瓶要小者易候湯又㸃茶注湯有準黄金為上人間以¶
銀鐵或甆石為之¶
　　後序¶
臣皇祐中脩起居注奏事仁宗皇帝屢承天問以建安¶
貢茶并所以試茶之狀臣謂論茶雖禁中語無事於密¶
造茶錄二篇上進後知福州為掌書記竊去藏藁不復¶
能記知懐安縣樊紀購得之遂以刋勒行於好事者然¶
多舛謬臣追念先帝顧遇之恩攬本流涕輒加正定書¶
<pb:KR3h0068_WYG_010-24a>¶
之於石以永其傳治平元年五月二十六日三司使給¶
事中臣蔡襄謹記¶
　外錄¶
　　歐陽文忠公集云善為書者以真楷為難而真楷¶
　　又以小字為難羲獻以來遺跡見于今者多矣小¶
　　楷惟樂毅論一篇而已今世俗所傳出故高紳學¶
　　士家最為真本而㫁裂之餘僅存百餘字爾此外¶
　　吾家率更所書温彦博墓銘亦為絶筆率更書世¶
<pb:KR3h0068_WYG_010-24b>¶
　　固不少而小字亦止此而已以此見前人于小楷¶
　　難工而傳于世者少而難得也君謨小字新出而¶
　　傳者二集古錄目序横逸飄發而茶錄勁實端嚴¶
　　為體雖殊而各極其妙蓋學之至者意之所到必¶
　　造其精予非知書者以接君謨之論久故亦粗識¶
　　其一二焉治平甲辰¶
　　文徵仲跋龍茶錄考云蔡端明書評者謂其行草¶
　　第一正書第二然宣和書譜載御府所藏獨有正¶
<pb:KR3h0068_WYG_010-25a>¶
　　書三種豈不足于行草邪歐公云前人于小楷難¶
　　工故傳于世者少而難得君謨小字新而傳者二¶
　　謂集古錄序及龍茶錄也端明亦云古之善書者¶
　　必先楷法漸至行草某近年粗知其意而力已不¶
　　及觀此則其行草雖工而行楷尤為難得當時御¶
　　府所收僅有三種而茶錄在焉蓋此書尤當時所¶
　　貴嘗刻石傳世數百年來石本已不易得況真蹟¶
　　乎侍御王君敬止不知何緣得此間以示余蓋希¶
<pb:KR3h0068_WYG_010-25b>¶
　　代之寶也按公以慶厯四年為福建轉運進小龍¶
　　茶時年三十有四後三年為皇祐三年入修起居¶
　　注選進此錄後知福州失去藏藁懐安令樊紀購¶
　　得刋行當是至和二年再知福州時至治平元年¶
　　始定正重書相距皇祐又十餘年公年五十有三¶
　　遂卒晦菴評蔡書謂嵗有蚤暮力有深淺公書至¶
　　是蓋無遺法矣元人盧貴純跋云歐公最愛公書¶
　　而此書晩出惜不及見余按歐公云集古錄序横¶
<pb:KR3h0068_WYG_010-26a>¶
　　逸飄發而茶錄勁實端嚴結體雖殊各極其妙則¶
　　此書必嘗入其品題矣且後題治平甲辰即元年¶
　　重書之嵗也又按劉後村云茶錄凡見數本則當¶
　　時所書宜不止此此帖南渡後嘗為蔡脩齋所藏¶
　　脩齋永嘉人名範字遵甫幼學尚書之子仕終吏¶
　　部侍郎嘗官閩中與端明家通譜因得此帖不知¶
　　即御府藏本或後村所見諸本今不可考矣元人¶
　　題語二十餘皆記脩齋之孫宗文授受收藏之故¶
<pb:KR3h0068_WYG_010-26b>¶
　　而不及書之本末余因疏其大畧如右其詳則俟¶
　　博雅君子¶
　　書畫舫云蔡君謨茶錄真蹟一卷原係王敬止故¶
　　物後入嚴分宜家小楷真謹紙墨如新故文徵仲¶
　　太史極稱賞之北宋四名家書法君謨稱首此真¶
　　可寶者矣丑按歐陽公墓銘君謨享年五十有六¶
　　以治平四年卒徵仲跋語並誤¶
　蔡端明暑熱帖(行書/紙本)¶
<pb:KR3h0068_WYG_010-27a>¶
襄啟暑熱不及通謁所苦想已平復日夕風日酷煩無¶
處可避人生韁鎖如此可歎可歎精茶數片不一襄上¶
公謹左右　牯犀作子一副可直㡬何欲託一觀賣者¶
要百五十千¶
　蔡忠惠離都帖(行草書/紙本)¶
襄啓自離都至南京長子勻感傷寒七日遂不起此疾¶
南歸殊為榮幸不意災禍如此動息感念哀痛何可言¶
也承示及書并永平信益用悽惻旦夕度江不及相見¶
<pb:KR3h0068_WYG_010-27b>¶
依詠之極謹奉手啓為謝不一襄頓首杜君長官足下¶
七月十三日　貴眷各佳安老兒以下無恙永平已曽¶
於遞中馳信報之¶
　蔡莆陽連日山中帖(行書/紙本)¶
襄連日山中從容至(闕/文)所無也遽别益用懐企是晚亦¶
復下山方念走訊而専帖已墜前矣河豚甚富甚鮮甚¶
鮮與諸人大嚼無不贊美市賈甚窮為帑人費為有媿¶
耳香餅已巴脯方糖霜餅範皆遣去幸視至宰座處極¶
<pb:KR3h0068_WYG_010-28a>¶
荷重言亦已從郡中投詞以應之矣見鏹頓有隨即無¶
之苦于庵中固嘗言乏矣大儒欠道世務未易救療為¶
可惜耳一事目屬心至達其中無曲折云襄上一哥制¶
幹　新班賢甥承奉不别簡前日謝過訪未須行答¶
　蔡忠惠茘支譜(楷書凡七篇譜/内小字自注)¶
茘支譜¶
　　第一¶
茘支之於天下唯閩粤南粤巴蜀有之漢初南粤王尉¶
<pb:KR3h0068_WYG_010-28b>¶
佗以之備方物於是始通中國司馬相如賦上林云答¶
遝茘支蓋夸言之無有是也東京交趾七郡貢生茘支¶
十里一置五里一候晝夜奔騰有毒蟲猛獸之害臨武長¶
唐羌上書言狀和帝詔大官省之魏文宗有西域葡萄¶
之比世譏其謬論豈當時南北㫁隔所擬出于傳聞耶¶
唐天寶中妃子尤愛嗜涪州嵗命驛置時之詞人多所¶
稱詠張九齡賦之託意白居易刺忠州既形于詩又圖¶
而序之雖髣髴其顔色而甘滋之勝莫能著也洛陽取¶
<pb:KR3h0068_WYG_010-29a>¶
於嶺南長安來於巴蜀雖曰鮮獻而傳置之速腐爛之¶
餘色香味之存者亡㡬矣是生茘支中國未始見之也¶
九齡居易雖見新實騐今之廣南州郡與䕫梓之間所¶
出大率早熟肌肉薄而味甘酸其精好者僅比東閩之¶
下等是二人者亦未始遇夫真茘支者也閩中唯四郡¶
有之福州最多而興化軍最為奇特泉漳時亦知名列¶
品雖高而寥寥無紀將尤異之物昔所未有乎蓋亦有¶
之而未始遇乎人也予家莆陽再臨泉福二郡十年往¶
<pb:KR3h0068_WYG_010-29b>¶
還道由鄉國每得其尤者命工寫生稡集既多因而題¶
目以為倡始夫以一木之實生於海濱巖險之逺而能¶
名徹上京外被夷狄重於當世是亦有足貴者其於果¶
品卓然第一然性畏高寒不堪移植而又道里遼絶曽¶
不得班於盧橘江橙之右少發光采此所以為之嘆惜¶
而不可不述也¶
　　第二¶
興化軍風俗園池勝處惟種茘支當其熟時雖有他果¶
<pb:KR3h0068_WYG_010-30a>¶
不復見省尤重陳紫富室大家嵗或不嘗雖列品千計¶
不為滿意陳氏欲採摘必先閉戸隔牆入錢度錢與之¶
得者自以為幸不敢較其直之多少也今列陳紫之所¶
長以例衆品其樹晚熟其實廣上而圓下大可徑寸有¶
五分香氣清逺色澤鮮紫殻薄而平瓤厚而瑩膜如桃¶
花紅核如丁香母剝之凝如水晶食之消如絳雪其味¶
之至不可得而狀也茘支以甘為味雖百千樹莫有同¶
者過甘與淡失味之中維陳紫之於色香味自拔其類¶
<pb:KR3h0068_WYG_010-30b>¶
此所以為天下第一也凡荔支皮膜形色一有類陳紫¶
則已為中品若夫厚皮尖刺肌理黄色附核而赤食之¶
有查食已而澀雖無酢味自亦下等矣¶
　　第三¶
福州種殖最多延貤原野洪塘水西尤其盛處一家之¶
有至於萬株城中越山當州署之北鬱為林麓暑雨初¶
霽晩日照耀絳囊翠葉鮮明蔽映數里之間焜如星火¶
非名畫之可得而精思之可述觀攬之勝無與為比初¶
<pb:KR3h0068_WYG_010-31a>¶
著花時商人計林㫁之以立券若後豐寡商人知之不¶
計美惡悉為紅鹽(去/聲)者水浮陸轉以入京師外至北戎¶
西夏其東南舟行新羅日本琉球大食之屬莫不愛好¶
重利以醻之故商人販益廣而鄉人種益多一嵗之出¶
不知㡬千萬億而鄉人得飫食者蓋鮮以其㫁林鬻之¶
也品目至衆唯江家綠為州之第一¶
　　第四¶
茘支食之有益於人列仙傳稱有食其華實為茘支仙¶
<pb:KR3h0068_WYG_010-31b>¶
人本草亦列其功葛洪云蠲渴補髓所以唐羌疏曰未¶
必延年益壽蓋云雖有其傳豈果能哉亦諫止之詞也¶
或以其性熱人有日噉千顆未嘗為疾即少覺熱以蜜¶
漿解之其木堅理難老今有三百嵗者枝葉繁茂生結¶
不息此亦其驗也¶
　　第五¶
初種畏寒方五七年深冬覆之以䕶霜霰福州之西三¶
舍曰水口地少加寒已不可殖大畧其花春生蔌蔌然¶
<pb:KR3h0068_WYG_010-32a>¶
白色其實多少在風雨時與不時也有閒嵗生者謂之¶
歇枝有仍嵗生者半生半歇也春花之際傍生新葉其¶
色紅白六七月時色已變綠此明年開花者也今年實¶
者明年歇枝也最忌麝香或遇之花實盡落其熟未更¶
採摘蟲鳥皆不敢近或已取之蝙蝠蜂蟻爭來蠧食園¶
家有名樹旁植四柱小樓夜棲其上以警盜者又破竹¶
五七尺揺之答答然以逐蝙蝠之屬¶
　　第六¶
<pb:KR3h0068_WYG_010-32b>¶
紅鹽之法民間以鹽梅滷浸佛桑花為紅漿投茘支漬¶
之曝乾色紅而甘酸可三四年不蟲(去/聲)修貢與商人皆¶
便之然絶無正味白晒者正爾烈日乾之以核堅為止¶
畜之甕中密封百日謂之出汗去(去/聲)汗耐久不然踰嵗¶
壞矣福州舊貢紅鹽蜜煎二種慶厯初大官間嵗進之¶
狀知州事沈邈以道逺不可致減紅鹽之數而増白晒¶
者兼令漳泉三郡亦均貢焉蜜煎剥生茘支笮去其漿¶
然後蜜煮之予前知福州用晒及半乾者為煎色黄白¶
<pb:KR3h0068_WYG_010-33a>¶
而味美可愛其費茘支減常嵗十之六七然修貢者皆¶
取於民後之主吏利其多取以責賂晒煎之法不行矣¶
　　第七(陳紫已下十/二品有等次)¶
陳紫因治居第平窊坎而樹之或云厥土肥沃之致今¶
傳其種子者皆擇善壤終莫能及是亦賦生之異也¶
江綠大較類陳紫而差大獨香薄而味少淡故以次之¶
其樹已賣葉氏而民間猶以為江家綠云¶
方家紅可徑二寸色味俱美言茘支之大者皆莫敢擬¶
<pb:KR3h0068_WYG_010-33b>¶
嵗生一二百顆人罕得之方氏子名蓁今為大理寺丞¶
游家紫出名十年種自陳紫實大過之¶
小陳紫其樹去陳紫數十步初一家并種之及其成也¶
差小又時有&KR2510;核者因而得名其家别居二紫亦分屬¶
東西陳焉¶
宋公茘支樹極高大實如陳紫而小甘美無異或云陳¶
紫種出宋氏世傳其樹已三百嵗舊屬王氏黄巢兵過¶
欲斧薪之王氏媪抱樹號泣求與樹偕死賊憐之不伐¶
<pb:KR3h0068_WYG_010-34a>¶
宋公名諴公者老人之稱年餘八十子孫皆仕宦¶
藍家紅泉州為第一藍氏兄弟圭為太常博士丞為尚¶
書都官員外郎¶
周家紅獨立興化軍三十年後生益奇聲名乃損然亦¶
不失為上等¶
何家紅出漳州何氏世為牙校嘗有郡將全樹買之樹¶
在舍後將熟其子日領卒數十人穿其堂房乃至樹所¶
其來無時舉家伏藏欲即伐去而不忍今猶存焉¶
<pb:KR3h0068_WYG_010-34b>¶
法石白出泉州法石院色青白其大次於藍家紅¶
綠核頗類江綠色丹而小茘支皆紫核此以綠見異出¶
福州¶
圓丁香丁香茘支皆旁(去/聲)蔕大而下銳此種體圓與味¶
皆勝¶
　　(虎皮已下二/十品無等次)¶
虎皮者紅色絶大繞腹有青紋正類虎斑嘗於福州東¶
山大乗寺見之不知其出處¶
<pb:KR3h0068_WYG_010-35a>¶
牛心者以狀言之長二寸餘皮厚肉澀福州惟有一株¶
每嵗貢乾茘支皆調於民主吏常以牛心為準民倍直¶
購之以輸予嘗黜而不用¶
玳瑁紅茘支上有黒㸃疎密如玳瑁斑福州城東有之¶
硫黄顔色正黄而刺微紅亦小茘支以色名之也¶
朱柹色如柹紅而扁大亦云朴柹出福州¶
蒲桃茘支穗生一朶至一二百將熟多破裂凡荔支每¶
顆一梗長三五寸附於枝此等附枝而生樂天所謂朶¶
<pb:KR3h0068_WYG_010-35b>¶
如蒲桃者正謂是也其品殊下¶
蚶殻者殻為深渠如瓦屋焉¶
龍牙者茘支之變怪者其殻紅可長三四寸彎曲如爪¶
牙而無瓤核全樹弗變非常有也興化軍轉運司聽事¶
之西嘗見之¶
水茘支漿多而淡食之蠲渴茘支宜依山或平陸有近¶
水田者清泉流溉其味遂爾出興化軍¶
蜜茘支純甘如蜜是謂過甘失味之中¶
<pb:KR3h0068_WYG_010-36a>¶
丁香茘支核如小丁香樹病或有之亦謂之&KR2510;核皆小¶
實也¶
大丁香出福州天慶觀厚殻紫色瓤多而味微澀¶
雙髻小茘支每朶數十皆竝蔕雙頭因以目之¶
真珠剖之純瓤圓白如珠茘支之小止於此¶
十八娘茘支色深紅而細長時人以少女比之俚傳閩¶
王王氏有女第十八好噉此品因而得名其家今在城¶
東報國院家旁猶有此樹云¶
<pb:KR3h0068_WYG_010-36b>¶
將軍茘支五代間有為此官者種之後人以其官號其¶
樹而失其姓名之傳出福州¶
釵頭顆紅而小可間婦人女子簪翹之側故特貴之¶
粉紅者茘支多深紅而色淺者為異謂如傅朱粉之飾¶
故曰¶
中元紅茘支將絶纔熟以晩重於時予嘗七月廿四日¶
得之¶
火山本出廣南四月熟味甘酸而肉薄穗生梗如枇杷¶
<pb:KR3h0068_WYG_010-37a>¶
閩中近亦有之(出于/梧州)¶
　右三十二品言姓氏尤其著者也言州郡紀所出也¶
　不言姓氏州郡四郡或皆有也嘉祐四年嵗次己亥¶
　秋八月廿日莆陽蔡襄述¶
　外錄¶
　　君謨語錄云古之善書者必先楷法漸而至于行¶
　　草亦不離乎楷正張芝與旭變怪不常出乎筆墨¶
　　蹊徑之外神逸有餘而與羲獻異矣襄近年粗知¶
<pb:KR3h0068_WYG_010-37b>¶
　　其意而力已不及烏足道哉¶
　蘇氏一門諸帖冊(俱行書紙本冊内/吳氏李氏印不錄)¶
　　蘇老泉臨顧帖¶
洵頓首前辱臨顧未由詣謝承惠教祗増愧悚晴暖尊¶
體佳勝旦夕走前次人還且此布謝不宣洵再拜君懿¶
郎中仁兄閤下　錢已如數領訖何用忙也¶
　　蘇東坡作書帖¶
尊丈不及作書近以中婦喪亡公私紛冗殊無聊也且¶
<pb:KR3h0068_WYG_010-38a>¶
為達此懇軾又白¶
　　東坡京酒帖¶
京酒一壺送上孟堅近晩必更佳軾上道源兄十四日¶
　　東坡寶月帖¶
大人令致懇為催了禮書事冗未及上問昨日得寶月¶
書書背承批問也令子監簿必安勝未及脩染軾頓首¶
　　東坡啜茶帖¶
道源無事只今可能枉顧啜茶否有少事須至面白孟¶
<pb:KR3h0068_WYG_010-38b>¶
堅必已好安也軾上恕草草¶
　　東坡令子帖¶
令子所示專在意來日相見即達之但未必有益也輒¶
送十緡省為一奠之用難患(原蹟難/患乙轉)流落中深愧不能¶
展毫末也不罪不罪軾手啓¶
　　蘇潁濱雪甚帖¶
轍啟雪甚可喜宴居應有獨酌之樂區區書不能盡轍¶
頓首定國承議使君廿三日¶
<pb:KR3h0068_WYG_010-39a>¶
　　潁濱惠教帖¶
承惠教兒子相次上謁轍上定國閤下¶
　　潁濱晴寒帖¶
轍啟晴寒履况清安今晚有暇一貺甚幸不一轍頓¶
首定國使君仁弟廿七日¶
　　潁濱文字帖¶
安君文字今日已晩來日督之次海即催之改中無復¶
義理可為太息¶
<pb:KR3h0068_WYG_010-39b>¶
　　蘇伯達台眷帖¶
邁拜問台眷一一萬福别紙所悉尚容細處之他委勿¶
鄙邁拜問¶
　　蘇叔黨試後四詩帖¶
　　過録呈金陵上吳開府兩絶句¶
時平無事清吟好衞霍貪功未是奇爭似一篇人膾炙¶
四方傳誦臥龍詩　開府帥襄陽時嘗游隆中為諸葛¶
孔明賦詩有翻覆看俱好之句為世稱誦故云¶
<pb:KR3h0068_WYG_010-40a>¶
廟堂陶鑄人材盡流落江淮老病身又踏槐花隨舉子¶
思量鄧禹是何人¶
　　再游儀真呈張使君¶
江淮冠蓋閙如林求一已知何處尋風月欲談嫌許事¶
山川不險似人心使君徳量如天逺舉子科名自陸沈¶
秋氣未悲先淚下黄花雖好不曽簪¶
　　寄如臯葉尉¶
借馬石莊去天寒曉出門亂岡行兔窟數㸃入鴉村欲¶
<pb:KR3h0068_WYG_010-40b>¶
醉酒力薄如迷海氣昏客游無限事端的向誰言¶
　　唐弼杜氏自其曽大父四世與睂山三蘇游書帖¶
　　具存紹興癸丑中秋安中過惠州登白鶴峰拜東¶
　　坡像觀壁間所刻詩文則皆後人追書求公翰墨¶
　　已不可得後十二日邂逅唐弼于潮陽出此卷相¶
　　示一翁兩孺千載不沒之氣凜凜在目猶恨獨無¶
　　叔黨字畫方求類於舊門顧小坡之不在龍駒已¶
　　逝駿骨萬金亦可為歎息也中山王安中題(行楷/書紙)¶
<pb:KR3h0068_WYG_010-41a>¶
　　(本/)¶
　　杜唐弼出睂山蘇公父子與其先書十一帖以示¶
　　予君懿於唐弼曽大父也明允友君懿而兄事之¶
　　道源以父任薄其官有子孟堅踐世科道源優遊¶
　　侍旁時過子舍孟堅官於黄子瞻適謫居道源過¶
　　之遊相好也孟堅金陵丁外艱子瞻赴英州阻風¶
　　石頭唐弼方少往見從容累日所謂求哀挽者子¶
　　瞻接杜氏四世觀其書可以識其年晩與孟堅江¶
<pb:KR3h0068_WYG_010-41b>¶
　　上帖筆勢敧傾而神氣横溢蓋似其暮嵗之文然¶
　　不數月而病且死矣唐弼材而賢是能世其家者¶
　　建炎己酉閏月庚辰魏郡吳幵跋(行書/紙本)¶
　　老蘇先生書世罕見之今始獲觀筆法歐陽公云¶
　　蘇氏文章遂擅天下夫豈特文哉翰墨固為近世¶
　　第一矣杜君唐弼出以相示且請題其後己酉閏¶
　　八月三日長沙何行中東都趙子崧同閱于凌江¶
　　物不遷齋(行書/紙本)¶
<pb:KR3h0068_WYG_010-42a>¶
　　右蘇氏一門真蹟柬杜氏祖孫四世者意高筆古¶
　　而老泉尤勝然皆駸駸乎登晉唐之席矣尾有王¶
　　安中吳幵趙子崧三跋余購之吳門舊家子但原¶
　　本十版止老泉東坡潁濱三人而無叔黨故王左¶
　　丞履道有龍駒已逝駿骨萬金之歎兹余既得叔¶
　　黨詩牋且得伯達手簡亟命重裝合成一冊夫以¶
　　三世之遺墨越數百年之久而珠聯璧合于一旦¶
　　豈非造物者為睂山巧作因緣也耶髮僧上振跋¶
<pb:KR3h0068_WYG_010-42b>¶
　蘇　軾¶
　蘇文忠公書蔡詩天際烏雲卷(中行草書/白粉箋本)¶
天際烏雲含雨重樓前紅日照山明嵩陽居士今何在¶
青眼看人萬里情此蔡君謨夢中詩也僕在錢塘一日¶
謁陳述古邀余飲堂前小閣中壁上小書一絶君謨真¶
迹也綽約新嬌生眼底侵尋舊事上睂尖問君别後愁¶
多少得似春潮夜夜添又有人和云長垂玉筯殘妝臉¶
肯為金釵露指尖萬斛閒愁何日盡一分真態更難添¶
<pb:KR3h0068_WYG_010-43a>¶
二詩皆可觀後詩不知誰作也¶
杭州營籍周韶多蓄奇茗常與君謨鬭勝之韶又知作¶
詩子容過杭述古飲之韶泣求落籍子容曰可作一絶¶
韶援筆立成曰隴上巢空嵗月驚忍看回首自梳翎開¶
籠若放雪衣女長念觀音般若經韶時有服衣白一坐¶
嗟嘆遂落籍同輩皆有詩送之二人者最善胡楚云澹¶
妝輕素鶴翎紅移入朱欄便不同應笑西園舊桃李强¶
勻顔色待東風龍靚云桃花流水本無塵一落人間㡬¶
<pb:KR3h0068_WYG_010-43b>¶
度春解佩暫酬交甫意濯纓還作武陵人固知杭人多¶
慧也¶
　　祇今誰是錢塘守頗解湖中宿畫船曉起鬭茶龍¶
　　井上花開陌上載嬋娟(白樂天蔡君謨陳述/古蘇子瞻皆杭守也)¶
　　老却睂山長帽翁茶煙輕颺鬢絲風錦囊舊賜龍¶
　　團在誰為分泉落月中¶
　　三生石上舊精魂邂逅相逢莫重論縱有繡囊留¶
　　别恨已無明鏡著啼痕¶
<pb:KR3h0068_WYG_010-44a>¶
　　能言學得妙蓮花贏得春風對客誇乞食衲衣渾¶
　　未老為題靈塔向金沙　丹丘柯敬仲多蓄魏晉¶
　　法書至宋人書殆百十函隨以與人弗留也他日¶
　　獨見此軸在几格間甚怪之及取觀則吾坡翁書¶
　　蔡君謨夢中詩及守居閣中舊題也第三詩以為¶
　　不知何人作其軒轅彌明之流歟陳太守放營妓¶
　　三詩亦辱翁翰墨流傳至今信亦有緣耶卷後多¶
　　佳紙敬仲求集作詩識其後賦此四首是日試郭¶
<pb:KR3h0068_WYG_010-44b>¶
　　玘墨但目疾轉深不復能作字又不知年嵗後雖¶
　　若此者亦尚能作否臨楮慨然至順辛未二月望¶
　　日蜀人虞集書¶
　　山中覆鹿拾蕉葉眼底生花二月明不道人生俱¶
　　夢裏新詩猶話夢中情¶
　　綠窓度曲初含笑銀甲彈箏不露尖人生莫待頭¶
　　如雪華屋春宵酒屢添¶
　　雲中初下勢如驚白鳯蹁躚雪色翎多少舊游歌¶
<pb:KR3h0068_WYG_010-45a>¶
　　舞地不堪回首又重經¶
　　桃花扇底露唇紅不復梳妝與衆同一曲山香春¶
　　去也荼&KR1048;無語謝東風¶
　　一顆摩尼不染塵瑶池𤣥圃度千春昭陽殿裏雲¶
　　深處誰是當時解珮人¶
　　三月旌旗幸玉泉牙檣錦纜御龍船千官車騎如¶
　　雲湧楊栁梢頭月色娟¶
　　長憶睂山鶴髮翁舊時阿閣贊皇風如今流落那¶
<pb:KR3h0068_WYG_010-45b>¶
　　堪說黼黻文章似夢中¶
　　鼓瑟湘靈欲㫁魂洞庭風浪不堪論遥知舊賜宫¶
　　袍錦雙袖龍鍾總淚痕(風浪一/作波浪)¶
　　興聖宫中坐落花詩成應制每相誇廬山面目秋¶
　　來好自杖青藜歩白沙　此卷天厯間得之都下¶
　　予愛坡翁所書之字俊拔而清麗令人持玩不忍¶
　　釋手故侍書學士虞公見而題之予擕歸江南會¶
　　荆溪王子明同予所好擕之而去他日再閱於環¶
<pb:KR3h0068_WYG_010-46a>¶
　　慶堂俛仰今昔為之慨然因走筆盡和卷中之詩¶
　　以舒其悒鬱之氣傍觀者子明之兄徳齋淮南潘¶
　　純金壇張經長安莫浩至正三年夏五月丹丘柯¶
　　九思書¶
　　日將公事湖中了醉入重城列炬明自古天藩財¶
　　賦地古人偏得賦閒情¶
　　謝女嬌吟雪比鹽北臺馬耳見雙尖衲衣政索歌¶
　　姬笑不道春寒繡被添¶
<pb:KR3h0068_WYG_010-46b>¶
　　寫韻軒中塵不驚與誰同躡鳯凰翎采鸞可惜情¶
　　緣重祗合清齋寫道經¶
　　釵頭新綠茘支紅那與江珧色味同聞道端明新¶
　　進譜一時殿閣起薰風¶
　　香辟春寒玉辟塵流蘇斗悵醉和春一雙明月都¶
　　無價寂寞人間第二人¶
　　江南在處煙波好浪迹先生不上船近就闔閭城¶
　　外宿可憐霜月夜娟娟¶
<pb:KR3h0068_WYG_010-47a>¶
　　青城樵者一衰翁寫罷烏絲滿袖風消得玉堂金¶
　　研匣至今傳入畫圖中¶
　　聽碾龍團怯醉魂分茶故事待誰論纖纖玉腕親¶
　　曽見祗有春衫舊酒痕¶
　　白公種竹蘇公栁談笑功名後世誇依舊葑雲三¶
　　萬丈㫁橋誰與築堤沙　奉同柯丹丘前後用韻¶
　　凡九章言無倫次且有廣平𡡾語之罪信識法者¶
　　懼也癸未冬十一月九日吳郡張雨為子明王君¶
<pb:KR3h0068_WYG_010-47b>¶
　　寫¶
　　盈盈秋水眼波平脉脉逺山螺翠横西北風帆江¶
　　路永片雲不度若為情¶
　　雨挾江潮來浦口霜彫木葉見山尖寒波曽照飛¶
　　鴻影髭雪朝朝與恨添¶
　　風雨翻江夢裏驚忽思風馭絳霄翎世間安得麻¶
　　姑爪癢處爬搔憶蔡經¶
　　湖邊窓戸倚青紅此日應非舊日同太守與賓行¶
<pb:KR3h0068_WYG_010-48a>¶
　　樂地㫁碑荒蘚臥秋風¶
　　奎章閣下掌絲綸清淺蓬萊又㡬春三十六宫秋¶
　　寂寂金盤零露泣仙人　戊申十月十七日瓚¶
　　蔡公閩嶠雙龍璧蘇子儋州萬里船何事歸田虞¶
　　閣老醉吟清浦月娟娟(清浦一/作清夜)¶
　　嗜酒狂吟秃鬢翁華陽壇館百花風晩年傳得登¶
　　真訣歸臥南山磵谷中　十九日又追和虞奎章¶
　　韻¶
<pb:KR3h0068_WYG_010-48b>¶
　　東閣小書詩夢破後堂殘醉燭花明春風客散茶¶
　　香在寂寞人間萬古情¶
　　紅入兩顴春意滿翠籠雙袖曉寒尖雖知别後情¶
　　難減也覺愁中醉易添¶
　　彩筆詩成舉坐驚素衣新剪鶴毛翎多生應是蓮¶
　　花女留得銀箏金字經(鶴毛一/作鳯毛)¶
　　透海丹砂一粟紅前身宜與後身同就中只換神¶
　　僊骨塵業何由到素風¶
<pb:KR3h0068_WYG_010-49a>¶
　　滄海桑田復㡬塵東風惟見落花春須知剰水殘¶
　　山外氷雪肌膚别有人¶
　　蜀人文彩相先後多在西湖載酒船腸㫁至今湖¶
　　上栁空殘睂翠簇連娟¶
　　三百年來此兩翁詩人情性道人風醉中還似毘¶
　　耶老花雨紛紛一笑中¶
　　梅花香冷返氷魂往事茫茫迹未論寶劍已隨龍¶
　　化去誰憐水上刻舟痕¶
<pb:KR3h0068_WYG_010-49b>¶
　　賦罷仙人萼綠華金聲玉色衆中誇歸來世上空¶
　　塵土雲白江清月滿沙　洪武十四年嵗在辛酉¶
　　秋九月朔義興馬治¶
　外錄¶
　　珊瑚網云此卷向在項又新處余嘗獲觀今為越¶
　　石售去¶
　坡翁四詩卷(行書/紙本)¶
蟹眼已過魚眼生颼颼欲作松風鳴蒙茸出磨細珠落¶
<pb:KR3h0068_WYG_010-50a>¶
旋轉繞甌飛雪輕銀缾瀉湯誇第二未識古人煎水意¶
君不見昔時李生好客手自煎貴從活火發新泉君不¶
見今時潞公煎茶學西蜀定州花甆琢紅玉我今貧病¶
長苦饑分無玉盌捧蛾睂且學公家作茗飲甎罏石罀¶
長相隨不願撐腸拄腹文字五千卷但願一甌長及睡¶
足日高時　煎茶¶
大絃春温和且平小絃廉折亮以清平生未識宫與角¶
但聞牛鳴盎中雉登木門前剝啄誰扣門山僧未閒君¶
<pb:KR3h0068_WYG_010-50b>¶
莫瞋歸家且覔千斛水淨洗從前箏笛耳　聽賢師定¶
慧琴¶
云何見祖師為識本來面亭亭塔中人問我何所見可¶
憐明上人萬法了一電飲水能自知指月無復眩我本¶
脩行人三世積精練中間一念錯受此百年譴摳衣禮¶
真相感動淚雨霰借師缾錫泉洗我綺語研　過南華¶
寺¶
我欲乗輕舟東訪赤松子蓬萊不可到弱水三萬里不¶
<pb:KR3h0068_WYG_010-51a>¶
如金山去清風半帆耳中有妙高臺雲峰自孤起仰觀¶
初無路誰信平如砥臺中老比丘碧眼照窓几巉巉玉¶
為骨凜凜霜入齒機鋒不可觸千偈如翻水何須尋徳¶
雲即此比丘是長生未暇學請學長不死　妙高臺¶
子瞻¶
　　煮茗聽琴而神游于南華妙高臺之上真蓬萊瀛¶
　　洲方丈謫仙人也就爇龍麝作嬰香供巳時夜將¶
　　半月出房心間風露浩然曲肱就睡夢與先生遇¶
<pb:KR3h0068_WYG_010-51b>¶
　　且賜余犧樽二義墨一鼠鬚筆三雪繭紙三十六¶
　　曰汝往哉後二年五月當喚汝于集英龍池汝勿¶
　　怖東嘉石樓後學徐龍友善大識¶
　　文天祥陳文龍□觀至　拜謹書(篆/書)¶
　　戊辰三月初七蒙二先生留名此卷二百餘年流¶
　　傳之自其詳已載張果老卷中(此文山先生書惜/不識名并嵗月)¶
　　陳懋欽堯俞鄭文實仲登同三山林文覺彦修拜¶
　　觀壬申冬至日謹誌¶
<pb:KR3h0068_WYG_010-52a>¶
　　東海宗斗以南宗魯以禮宗文以道宗裕以仁同¶
　　觀于跳珠軒怡怡如也立春後一日仝謹誌¶
　　熙寧五年壬子先生在杭八月監試進士試院煎¶
　　茶七年甲寅先生同於潛毛令方尉游西菩提聽¶
　　賢師琴元豐八年乙丑七月自常赴登題金山妙¶
　　高臺紹聖元年甲戌冬十月抵南過南華寺合四¶
　　詩而觀相去二十三年事何緣一時迸在紙上山¶
　　谷云東坡極不惜書遇紙無精麄書遍乃已坡亦¶
<pb:KR3h0068_WYG_010-52b>¶
　　自言春蚓秋蛇隨意畫往往一時隨意隨寫又安¶
　　知好事者寶藏傳為萬古美觀哉雖然此紙既錄¶
　　題南華詩却是過海後書有風濤洶湧之氣龍友¶
　　蘇文忠公文章字畫妙天下㸃墨落人間例能褁¶
　　去為榮僕游京師三十年乃獨未之見兹非恨與¶
　　甲戌暮春於蜀人王君見公惠州帖二越翼日又¶
　　得見公四詩於石樓君家惠帖乃信筆書詩乃公¶
　　作意書也流麗婀娜之態皆具顧思壯嵗誦公之¶
<pb:KR3h0068_WYG_010-53a>¶
　　文景慕公平生大節願為執鞭豎而不可得一旦¶
　　獲覩翰墨遺芳於二百載之下世所謂洞心駭目¶
　　之觀有踰是耶始知連城白璧未足為寶後學耦¶
　　耕子王夢高敬附賤姓名於下方¶
　　先生居海外尚以了論語書易謂是措大餘業今¶
　　後學辟世東海之濱雖食無肉病無藥出無友冬¶
　　無炭正先生所謂大率皆無爾然亦一意書册間¶
　　以志先生之志者勿忘也丁丑良月朔書于容膝¶
<pb:KR3h0068_WYG_010-53b>¶
　　所(闕/欵)¶
　　黎埏雜居無復人理置之不足道此先生鐵石處¶
　　變之夙心也今夏(闕/)患孔殷腥羶泥潦亦汙及于¶
　　香翰意先生以素患難之心處之又豈為之變色¶
　　動容哉飛馭九霄度必有取於愚言戊寅冬至作¶
　　皇象書後學龍友謹識¶
　　右四詩毫采飛動真遇羽衣道士乃得孤鶴横江¶
　　蹁躚之勢後五百餘年得獲展玩累日是何多幸¶
<pb:KR3h0068_WYG_010-54a>¶
　　敬仰敬仰墨林項元汴¶
　蘇長公寄王文父子辨兄弟二詩帖(行/書)¶
江上愁心千疊山浮空積翠如雲煙山耶雲耶逺莫知¶
煙空雲散山依然但見兩崖蒼蒼暗絶谷中有百道飛¶
來泉縈林絡石隠復見下赴谷口為奔川川平山開林¶
麓㫁小橋野店依山前行人稍渡喬木外漁舟一葉江¶
吞天使君何從得此本㸃綴毫末分清妍不知人間何¶
處有此境徑欲往買二頃田君不見武昌樊口幽絶處¶
<pb:KR3h0068_WYG_010-54b>¶
東坡先生留五年春風揺江天漠漠暮雲卷雨山娟娟¶
丹楓翻鴉伴水宿長松落雪驚醉眠桃花流水在人世¶
武陵豈必皆神仙江山清空我塵土雖有去路尋無緣¶
還君此畫三嘆息山中故人應有招我歸來篇　書王¶
定國所藏王晉卿煙江疊嶂圖一首¶
東坡先生未歸時自種來禽與青李五年不踏青塵路¶
夢逐東風泛蘋芷江梅山杏為誰容獨笑依依臨野水¶
此間風物君未識花浪翻天雪相激明年我復在江湖¶
<pb:KR3h0068_WYG_010-55a>¶
知君對花三歎息　次韻王晉卿送梅花一首¶
僕去黄州五周嵗矣飲食夢寐未嘗忘之方請江湖一¶
郡書此二詩寄王文父子辨兄弟亦請一示李樂道也¶
元祐四年三月十日¶
　　行狎書四傳而至逸少七百年後始得的孫中豈¶
　　無人歐虞褚薛諸公顧得其韻度標格耳筆諫公¶
　　雖知此妙頗覺强勉獨東坡老人操甚鋭筆一㸃¶
　　一畫鋒藏不露而右軍神氣骨力如合左契世不¶
<pb:KR3h0068_WYG_010-55b>¶
　　知入木之妙久矣僕特妄言之又不審孰能妄聽¶
　　之旃蒙作噩九芝山道士書于雲莊時二月八日¶
　　辛亥¶
　　酉之星夕曝於交游風月堂西偏¶
　蘇子瞻書武昌西山贈鄧聖求詩蹟¶
春江綠漲蒲萄醅武昌官栁知誰栽憶從樊口載春酒¶
步上西山尋野梅西山一上十五里風駕兩腋飛崔嵬¶
同遊困臥九曲嶺褰衣獨到吳王臺中原北望在何許¶
<pb:KR3h0068_WYG_010-56a>¶
但見落日低黄埃歸來解劒亭前路蒼崖半入雲濤堆¶
浪翁醉處今尚在石臼抔飲無樽罍爾來古意誰復嗣¶
君有妙語留山隈至今好事除草棘常恐野火燒蒼苔¶
當時相望不可見玉堂正對金鑾開豈知白首同夜直¶
臥看椽燭高花摧江邊曉夢勿驚㫁銅環玉鎖鳴春雷¶
山人悵空猿鶴怨江湖水生鴻鴈來願君作詩寄父老¶
往和萬壑松風哀　右武昌西山贈鄧聖求一首¶
　　子瞻内翰昔竄謫黄岡游武昌西山觀聖求所題¶
<pb:KR3h0068_WYG_010-56b>¶
　　墨迹時聖求己貴處北扉而子瞻方誤時逺放流¶
　　落窮困不二年遂與聖求對掌誥命並驅朝門同¶
　　優游笑語於清切之禁在常人固足感嘆有文而¶
　　賦於情者宜何如哉此前詩之所以作也元祐丁¶
　　夘二月因會飲子功侍郎宅子瞻為予筆此遂記¶
　　而藏之江陵岑象求巖起跋¶
　　西山詩碑止有坡谷張右史三篇近嵗鄧公裔孫¶
　　曽以前輩和篇數十首相示輒不揣次韻附見於¶
<pb:KR3h0068_WYG_010-57a>¶
　　後恃在翰苑仍效周益公用印章蓋南渡以來官¶
　　府印多更鑄惟翰林院猶用承平舊印鑄於景徳¶
　　二年蘇鄧二公俱曽用此也¶
　　黨論一興誰可回賢路荆棘爭先栽竄留多能擅¶
　　筆墨囚拘或可為鹽梅雪堂先生萬人傑論議磊¶
　　落心崔嵬向來羅織脱一死至今詩話存烏臺馮¶
　　高望逺相宏放眼界四海空無埃黄岡踏遍興未¶
　　盡絶江浪破琉璃堆鄧郎神交信如在石為窊樽¶
<pb:KR3h0068_WYG_010-57b>¶
　　勝金罍鄧侯先曽訪遺迹銘文深刻山之隈山空¶
　　地僻分埋沒二公前後搜莓苔元祐一洗人間怨¶
　　天地清寧公道開玉堂同念舊游勝筆端萬物挫¶
　　欲摧時哉難得復易失弟兄逺過崖與雷北歸天¶
　　涯望陽羨買田不及歸去來我為長歌弔此老慟¶
　　哭未抵長歌哀嘉定四年重陽日四明樓鑰書于¶
　　攻媿齋¶
　　有松自作山中醅有橘欲向江東栽未畫東坡滿¶
<pb:KR3h0068_WYG_010-58a>¶
　　堂雪且賞西山千樹梅探竒覽勝遍吳楚直從浩¶
　　渺登崔嵬偶然此地騁遐矚風景不論凌虛臺酒¶
　　酣一吸漢江水淨洗萬斛胸中埃神交逺到玉堂¶
　　署歸夢忽驚金粟堆揮毫日對掌綸綍話舊夜共¶
　　開尊罍遺篇㫁墨半流落不在山巔還水隈何人¶
　　傳襲得此本幸免石壁漫蒼苔因懐故鄉訪舊蹟¶
　　使我一見心神開人才絶代可指數仕路觸眼多¶
　　傾摧誰令青蠅㸃白璧已聽夜蟄鳴春雷終為列¶
<pb:KR3h0068_WYG_010-58b>¶
　　星天上去或化孤鶴横江來文章氣節兩不朽安¶
　　用弔古生悲哀宫保都憲陸君全卿得坡翁此¶
　　詩乃為岑象求書贈鄧聖求者岑跋云子瞻謫黄¶
　　岡游西山觀聖求墨迹時聖求己處北扉不二年¶
　　對掌誥命作詩感嘆樓大防和章并及元次山遺¶
　　迹有二公先後搜訪同念舊遊之語今坡集載此¶
　　詩序云嘉祐中聖求為武昌令居黄相望常往來¶
　　溪山間元祐元年十一月會宿玉堂偶話舊事而¶
<pb:KR3h0068_WYG_010-59a>¶
　　其詩乃有金鑾相望不可見之句意者聖求先入¶
　　坡亦隨召其題武昌西山者則賦舊事為贈非山¶
　　遊時作也集又載次韻一首序云和者三十餘人¶
　　今皆不復見樓詩乃出其後而坡亦不之見矣聖¶
　　求名璧其在翰林為學士承㫖云正徳八年七月¶
　　四日長沙李東陽書¶
　東坡端硯詩卷(行草書宋楮/本小横卷)¶
披雲離北巖度嶺入中夏重藉剪楚茅方函斵英檟騷¶
<pb:KR3h0068_WYG_010-59b>¶
壇意莫逆匠石語(闕/)奓匪堊勞運斤如帶防毁銙礪(闕/)¶
　　　觀隅整同厦津津剖馬肝索索模羊觟氣逼松¶
滋豪姻聯雪濤姹登堂却蹣跚飲水何&KR1766;閜守墨面豈¶
黥含貞(闕/)終啞靜惟有壽焉玷尚可磨也魯史記獲麟¶
晉帖題裹鮓供給到唐文䕶持等商斚睂形空愛纖風¶
字仍嫌哆載觀七八評咸本六一寫退然敢摩肩信矣¶
俱出跨始知尹公他不𡡾王孫賈銘詩與器傳篆刻當¶
碑打巖韻拾子遺微才任聊且軾¶
<pb:KR3h0068_WYG_010-60a>¶
端硯聯句既成暮歸復拾餘韻别賦一首附錄卷後¶
　　書法大抵拘則取俗縱則失度蘇長公深知此法¶
　　上進秦漢次造晉唐宋元以來稱為諸名家班首¶
　　今觀所書端硯銘帖尤勝于平昔他書宜傳後也¶
　　至正三年二月望日吳興唐棣謹題¶
　坡仙虛飄飄詞蹟¶
虛飄飄畫簷蛛結網銀漢雀成橋塵漬雨桐葉霜飛風¶
柳條露凝殘㸃見紅日星曳餘光横碧霄虛飄飄比浮¶
<pb:KR3h0068_WYG_010-60b>¶
名利猶堅牢¶
虛飄飄花飛不到地虹起漫成橋入夢雲千疊游空絲¶
萬條蜃樓百尺横滄海鴈字一行書絳霄虛飄飄比人¶
身世猶堅牢¶
虛飄飄風寒吹細浪春水暖氷橋勢緩霜垂霰聲乾葉¶
下條雨中漚㸃隨流水風裏綵雲横碧霄虛飄飄比時¶
富貴猶堅牢　東坡居士¶
　　虛飄飄飛絮風中捲游絲空外遙浮雲欲歸岫别¶
<pb:KR3h0068_WYG_010-61a>¶
　　葉下辭條殘雪舞空風漸暖碧烟凝樹日將高虛¶
　　飄飄比浮名利猶堅牢¶
　　虛飄飄莊周夢裡蝶蘇武節中旄五色慶雲現百¶
　　匝月華交宫中野馬隙駒過海上樓臺蜃氣消虛¶
　　飄飄比浮名利猶堅牢　文嘉和(又見衡/山筆)¶
　外錄¶
　　珊瑚網云此玉幼時所錄致失題跋不免遺珠之¶
　　嘆¶
<pb:KR3h0068_WYG_010-61b>¶
　蘇玉局養老篇卷¶
軟蒸飯爛煮肉温美湯厚氊褥少飲酒惺惺宿緩緩行¶
雙拳曲虛其心實其腹喪其耳忘其目久久行金丹熟¶
　　坡翁此卷筆意似徐季海尤覺天真爛漫也癸丑¶
　　中同王學耕觀於徐良夫之耕漁軒倪瓚¶
　蘇端明書天慶觀乳泉賦并柬¶
　　乳泉賦(原文/不録)¶
(欵書/)庚辰嵗七月十二日書¶
<pb:KR3h0068_WYG_010-62a>¶
軾數日病痢不果往謁想起居佳勝餞行詩輒跋尾匹¶
紙亦作數百字餘皆馳納不一一軾再拜晦夫推官閣¶
下七月十三日　乳泉賦切勿示人切切懇懇¶
　　趙京兆所藏此軸奇偉特甚以嵗月騐之蓋蘇公¶
　　元符北歸所書也時方厄于章蔡之餘而人之貴¶
　　重如此豈待百年而後定耶若夫筆老墨秀挾海¶
　　上風濤之氣以平生所見論之當為海内蘇書第¶
　　一紹定癸巳嵗九月七日陵陽李心傳謹書¶
<pb:KR3h0068_WYG_010-62b>¶
　　天一生兮上浮羽人竢兮丹丘遡儋耳兮東注夾¶
　　崑崙兮倒流嘉熙三年四月旦王遂題¶
　　尤焴劉厚南蔡抗林希逸王璞趙時煥高斯得徐¶
　　霖同觀于道山堂淳祐丙午季夏望日¶
　　此卷舊藏霅川向澤民家澤民以遺施武子甲戌¶
　　嵗同醉白記歸三桂晦夫姓歐陽梅聖俞嘗有詩¶
　　贈之作八分體東坡跋數語於後今亦藏向氏云¶
　　端平丙申暮春朔錫麓尤煓¶
<pb:KR3h0068_WYG_010-63a>¶
　　蘇公早聞道文章乃其戲乳泉出重海作賦聊記¶
　　異玉池嚥中夜挈瓶非小智氣者水之生此語可¶
　　深味淳祐甲辰孟夏朔峴山王亞夫書于西湖孤¶
　　山之陽¶
　　坡翁謫海上人傳已仙去道逢章子厚遄復返塵¶
　　路至言想世驚猶閟乳泉賦遥憐嵩山丘千古不¶
　　可駐是日僊居陳仁玉同書後¶
　　萬籟既寂一氣孔神吸彼沆瀣沃此肺膺至陽之¶
<pb:KR3h0068_WYG_010-63b>¶
　　精天一所生欽哉此詞展也大成煓¶
　　乳泉賦不待多贊特恨此軸尚有餘紙安得起坡¶
　　翁書滿卷後耶天台謝奕修書于西湖淳祐甲辰¶
　　首夏望後二日¶
　　腥波暗天濁浪翻日蛟蜃黿鼉之所出沒有屹其¶
　　島清泉中發靜涵太虛寒浸孤月汲之無窮元氣¶
　　所泄古今正理不可泯滅抑斯泉也為斯人設會¶
　　稽孫子秀書¶
<pb:KR3h0068_WYG_010-64a>¶
　　蘇長公以紹聖四年丁丑二月責授瓊州别駕安¶
　　置儋州六月渡海七月十三日至儋僑寓城南鄰¶
　　於天慶觀觀有乳泉故公為援筆賦此元符三年¶
　　庚辰公居儋已四年㑹正月祐陵登極大赦天下¶
　　五月移公廉州六月還瓊復渡海至廉七月又以¶
　　皇長子生國有大慶遷舒州團練副使重移永州¶
　　八月終方自廉治行賦後題云庚辰七月十三日¶
　　書則正在廉時也十一月行至英州又復朝奉郎¶
<pb:KR3h0068_WYG_010-64b>¶
　　提舉成都府玉局觀任便而居公遂度嶺南還明¶
　　年為建中靖國元年辛巳五月至毘陵六月因疾¶
　　告老以本官致仕十月廿八日遂薨公之書是賦¶
　　年已六十有五距其薨僅隔一嵗實為晩年之筆¶
　　李侍郎微之謂其筆老墨秀挾海上風濤之氣當¶
　　為海内蘇書第一誠知言也哉濂嘗見漳水酈元¶
　　輿跋公睂子石硯頭四十五字㫁簡謂日百閱而¶
　　弗之厭使其見此吾知其日百拜而不止也然公¶
<pb:KR3h0068_WYG_010-65a>¶
　　之薨未㡬辭翰皆為世大禁而狗鼠之徒如霍漢¶
　　英輩猶鳴吠不已磨剗焚燬無所不用其極而斯¶
　　卷無纖毫不完豈公妙墨所在誠有鬼物呵䕶之¶
　　耶金華宋濂謹書¶
　蘇文忠公與韓舍人勤禪師二帖(原文/不錄)¶
　　右蘇長公二帖其一與韓舍人議論切當合乎經¶
　　傳筆勢翩翩若行雲流水畧不介意千載之下想¶
　　見其風采使人起敬起慕其一與勤禪師雖病中¶
<pb:KR3h0068_WYG_010-65b>¶
　　信筆而書亦不易得子固題道場二詩附于後詩¶
　　律字體别有一種風韻亦自可觀顒上人持以見¶
　　示俾題於左方展讀數四勉書以歸之時永樂七¶
　　年己丑秋姑蘇釋得完識(子固二詩已/見本帖不錄)¶
　外錄¶
　　珊瑚網云崇禎甲戌秋杪王越石持此帖并東方¶
　　朔像贊洛神賦二帖觀於細種諸名菊間¶
　東坡病眼帖¶
<pb:KR3h0068_WYG_010-66a>¶
軾春時病眼不能開睂黄夢軒舊事露足下想已知之¶
葛明塘添情告府昨求于僕此事不知錢君錫肯為一¶
解不若果庶不難耳日來園中桃李顔色無塵同輩應¶
移坐雪堂前可作一絶强支嵗月何如僕夜夢中有一¶
杭人多惠龍團㡬斛盡皆一時飲之請解意何也昨周¶
澹閑見訪送二水底余遂書落花詩二首暫酬軾上得¶
之三月十六日¶
　　昔山谷老人云蜀人極不能書而東坡獨以翰墨¶
<pb:KR3h0068_WYG_010-66b>¶
　　妙天下觀其字畫已無塵埃氣蓋其天資所發此¶
　　豈與今世翰墨爭衡哉如是翁周景逺書¶
　　蘇長公居黄州自號東坡居士在城南築一白雪¶
　　堂四百三十步前有桃李林泉後有菓菜堂大冶¶
　　長老往還惟徐得之陳季常張懐民參寥子乾明¶
　　寺中菴可為莫逆餘者皆先輩也此札在黄州與¶
　　徐得之者公為人風流𢎞暢日以詩酒騁雄所謂¶
　　强支嵗月者是也又夢中杭人多惠龍團盡食復¶
<pb:KR3h0068_WYG_010-67a>¶
　　守杭龍團作記蓋其驗云甲辰二月既望梁山高¶
　　殿識¶
　　東坡先生在當時諸公間第一品人也余每于人¶
　　家見尺牘片紙未嘗不愛賞得其遺迹猶可想其¶
　　風度況筆精墨妙耶紫芝生俞和¶
　東坡近人帖¶
軾啓近人回奉狀必達比日履兹春候豈弟之化想已¶
信服吏民坐歗之樂豈有涯哉無緣陪接但深馳仰尚¶
<pb:KR3h0068_WYG_010-67b>¶
冀若時保練少慰區區不宣軾再拜質翁朝散使君老¶
兄閣下正月廿四日¶
　蘇子瞻書離騷九辯卷(原文/不錄)¶
　　東坡先生中年愛用宣城諸葛豐雞毛筆故字畫¶
　　稍加肥壯晩嵗自儋州回挾大海風濤之氣作字¶
　　如古槎怪石如怒龍噴浪奇鬼搏人書家不可及¶
　　也郭畀拜觀于靈濟寺¶
　　山谷云坡書中年圓勁而有韻大似徐會稽至於¶
<pb:KR3h0068_WYG_010-68a>¶
　　老大精神可與顔魯公楊少師方駕觀此帖者當¶
　　有味其言云泰定丁卯端陽日高郵龔璛子敬甫¶
　　書于甫里書堂之西序¶
　　右坡翁所書九辨觀其字畫精緻紙墨若新真奇¶
　　寶也余雖鄙野所見不多亦嘗見數十帖皆莊重¶
　　有餘而逸韻或減此冊可謂兼得之矣況已有勝¶
　　國二名公品題于前蓋二公以書名家其言足信¶
　　余復贅此不過識吾所見之嵗月而已嘉靖壬寅¶
<pb:KR3h0068_WYG_010-68b>¶
　　重陽後道復書于婁江道中¶
　　自悲哉秋之為氣也蕭瑟兮起止憑鬱鬱其何極¶
　　凡五篇字大於折二錢紙墨精神詳二跋語子京¶
　外錄¶
　　書畫舫云東坡行書九辨帖筆意妙絶而無款識¶
　　豈遭元祐黨人之禍當時收藏者削去之耶然書¶
　　法古雅字字皆有題名在内政不須耳其後跋語¶
　　三章皆出名手錄之以為閒中勝覽¶
<pb:KR3h0068_WYG_010-69a>¶
　坡翁書離騷九歌卷(原文/不錄)¶
　　東坡先生書楚詞乃黄州時書世人多購晩年書¶
　　先生晩年字畫老勁雄放元豐中作字華麗工妙¶
　　後生不見前作往往便謂&KR0915;本先生昔與猶子書¶
　　論作文教其師法應制時文章且曰至于書字亦¶
　　然也松年自蚤嵗尊慕先生家藏先生之文甚富¶
　　近年購先生之書尤多獨此乃先生舊所書耳信¶
　　可寶也宣和四年二月初八日劉沔書¶
<pb:KR3h0068_WYG_010-69b>¶
　　先生每論楚辭下風雅一等至鮮于子駿所作且¶
　　嘆稱之況九歌九辨乎筆墨之咏歌之尚何疑晉¶
　　國張珗¶
　　淵於書不識真&KR0915;獨識此書為先生真蹟三歎三¶
　　歎¶
　　倪嘗借觀於永康得助堂二月中澣日倪書¶
　　右九歌與前九辨蓋先生一時書也迭宕超軼殆¶
　　若神駿翩翩不可控御惜亡去大司命東君河伯¶
<pb:KR3h0068_WYG_010-70a>¶
　　國殤禮魂等五章字大於錢紙墨如新何緣遺逸¶
　　不害為墨寶也元汴¶
　外錄¶
　　書畫舫云檇李項氏藏蘇長公行書九歌一卷止¶
　　錄文選中所載六章蓋宋人無不精熟文選者末¶
　　題元祐三年八月廿九日錄軾筆意清峭紙墨如¶
　　新希世之寶也¶
　東坡先生書陶靖節飲酒詩卷(大楷書原/文不錄)¶
<pb:KR3h0068_WYG_010-70b>¶
(款書/)紹聖乙亥中元日書淵明飲酒詩一首¶
　　右坡翁大字書淵明飲酒詩一卷乃過海後北歸¶
　　時所作已駸駸絶筆矣曩昔醉翁亭記等書皆當¶
　　退舍第𤣥黄牝牡能令凡目生華願武卿珍藏什¶
　　襲以俟九方臯勿輕出以貽俗子嗤也紹熙改元¶
　　良月上澣尹猷識¶
　蘇文忠公書唐方干詩卷(小真行書内涵碧亭/詩題下小字公自注)¶
　　東溪别業寄段郎中¶
<pb:KR3h0068_WYG_010-71a>¶
前山含逺翠羅列在窓中盡日人不到一尊誰與同涼¶
隨蓮葉雨暑避栁條風豈分長岑寂明時有至公¶
　　寄李頻¶
衆木又揺落望君還不還軒車在何處雨雪滿前山思¶
苦文星動鄉遥釣渚閒明年見名姓唯我獨何顔¶
　　懐州客舍¶
誤飲覃懐酒誰知滯去程朝昏太行色坐臥沁河聲白¶
道穿秦甸嚴鼙似戍城隣雞莫相促游子自晨征¶
<pb:KR3h0068_WYG_010-71b>¶
　　中路寄喻鳬¶
求名如未遂白首亦難歸送我尊前酒典君身上衣寒¶
蕪隨楚盡(一作/闊)落葉渡淮稀莫笑干時晩前心豈便非¶
　　送趙明夫還北¶
故國路不住(國一/作林)劍鶴在扁舟盡室無餘俸還家得白¶
頭鐘催吳岫曉(一作/晩)月送(一作/照)渭河流曽是棲安邑恩¶
期異日酬¶
　　過朱協律故山¶
<pb:KR3h0068_WYG_010-72a>¶
地下無餘恨人間得盛名殘篇續大雅稚子托諸生度¶
日山空暮緣溪鶴自鳴難收故交意寒笛一聲聲¶
　　途中寄劉沆¶
登車誤相逺談笑與何因路入瀟湘樹書隨巴蜀人斂¶
衣寒犯雪傾篋病看春莫負髫年志清朝作獻臣¶
　　送班主簿入謁荆南韋常侍¶
束書成逺去還計莫經春倒篋惟求醉登船自笑貧波¶
移彭蠡月樹沒漢陵人試吏曽趨府旌幢自可親¶
<pb:KR3h0068_WYG_010-72b>¶
　　夏日登靈隠寺後峰¶
絶頂無煩暑登臨三伏中深蘿難透日喬木更含風山¶
疊雲霞際川傾世界東那知兹夕興不與古人同¶
　　聽新蟬寄張晝¶
細聲頻㫁續審聽亦難分彷彿應移處從容却不聞蘭¶
棲朝咽露樹隠暝吟雲莫遣鄉愁起吾懐只似君¶
　　送喻垣之下第還江東¶
文戰偶未勝無令移壯心風塵辭帝里舟楫到家林過¶
<pb:KR3h0068_WYG_010-73a>¶
楚寒方盡浮淮月正沈持盃語來日不聽洞庭砧¶
　　送姚舒下第還蜀¶
蜀路何迢遞憐君獨去游風煙連北塞山水似(一作/勝)東¶
甌九折盤荒坂重江逺漢州臨卭一壺酒能遣(一作/浣)長¶
卿愁¶
　　旅次錢塘¶
此地似鄉國堪為朝夕吟雲藏吳相廟樹引越山禽潮¶
落海人散鐘遲秋寺深我來無舊識誰見寂寥心¶
<pb:KR3h0068_WYG_010-73b>¶
　　别喻鳬¶
知心似古人嵗久分彌親離别波濤闊留連槐栁新蟇¶
陵寒貰酒漁浦夜垂綸自此星居後音書豈厭頻¶
　　送相里燭¶
相逢未作期相送定何之不得長年少那堪逺别離泛¶
湖乗月蚤踏雪過山遲水望多時立翻如在夢思¶
　　君不來¶
閒花未零落心緒已紛紛久客無人見新禽何處聞舟¶
<pb:KR3h0068_WYG_010-74a>¶
隨一水逺路出萬山分夜月生愁望孤光必照君¶
　　將謁商州吕郎中出楚中留獻章中丞¶
江流盤復直浮棹出家林商洛路猶逺山陽春已深青¶
雲應可望白髮未相侵才小知難薦終勞許郭心¶
　　金州客舍¶
逺泊羣峰暮蕭條未掩關江流嶓冢雨路入漢家山落¶
葉敧眠後孤砧倚望間此情偏耐醉難遣酒罍閒¶
　　途中逢孫輅因得李頻消息¶
<pb:KR3h0068_WYG_010-74b>¶
灞上寒仍在柔條亦自新山河雖渡臘雨雪未知春正¶
憶同袍者堪逢共國人銜盃益無語與爾轉相親¶
　　送從兄郜¶
道路本無限又應何處逢流年莫虛擲華髮不相容野¶
渡波摇月空城雨翳鐘此心隨去馬迢遞過千峰¶
　　送許渾¶
壯嵗分冞功少年心即同當聞千里去難遣一尊空翳¶
燭蒹葭雨吹帆橘柚風明年見親族盡集在懐中¶
<pb:KR3h0068_WYG_010-75a>¶
　　鏡中别業二首¶
寒山壓鏡心此處是家林梁燕窺春醉巖猿學夜吟雲¶
連平地起月向白波沈猶自聞鐘角棲身可在深¶
世人如不容吾自縱天慵落葉憑風掃香秔倩水舂花¶
朝連郭霧雪夜隔湖鐘身外無能事頭宜白此峰¶
　　經周處士故居¶
愁吟與獨行何事不傷情久立釣魚處惟聞啼鳥聲山¶
蔬和草嫰海樹入籬生吾在兹溪上懐君恨不平¶
<pb:KR3h0068_WYG_010-75b>¶
　　贈喻鳬¶
所得非衆語衆人那得知才吟五字句又白㡬莖髭月¶
閣敧眠夜霜軒正坐時沈思心更苦恐作滿頭絲¶
　　蚤發洞庭¶
長天接廣澤二氣共含秋舉目無平地何心戀直鉤孤¶
鐘鳴大岸片月落中流却憶鴟夷子當時此泛舟¶
　　貽錢塘縣路明府¶
志業(一作/志學)不得力至今猶苦吟吟成五字句用破一生¶
<pb:KR3h0068_WYG_010-76a>¶
心世路屈聲逺寒溪怨氣深前賢多晩達莫怕鬢霜侵¶
　　湖上言事寄長城喻明府¶
吟霜與臥雲此興亦甘貧吹箭落翠羽垂絲牽錦鱗(一/作)¶
(爇葦蒸菰米/垂絲釣錦鱗)滿湖風撼月半日雨藏春却笑縈簪組勞¶
心字逺人¶
　　涵碧亭(洋州于中丞/宰東陽日置)¶
高低竹雜松積翠復留風路極隂溪裏寒生暑氣中閒¶
雲低覆艸片水靜涵空方見洋源牧心侔造化工¶
<pb:KR3h0068_WYG_010-76b>¶
　　山中寄吳磻十韻¶
莫問終休否林中事已成盤飱憐火種嵗計付刀耕掬¶
水皆花氣聽松似雨聲書空翹足臥避險側身行果傍¶
閒軒落蒲連濕岸生禪僧知見理妻子笑無名更擬教¶
詩苦何曽待酒清石溪魚不大月樹雀多驚砌下通樵¶
路窓間見縣城雲山任重疊難隔故交情¶
　　贈許牘山人¶
才子醉更逸一吟傾一觴支頤忽有得摇筆便成章王¶
<pb:KR3h0068_WYG_010-77a>¶
粲實可重禰衡爭不狂何時應㑹面夢裏是瀟湘¶
　　贈功成將¶
定難在明畧何曽勞戰爭飛書諭强寇計日下重城深¶
雪移軍夜寒笳出塞情苦心殊易老新髮早年生¶
　　白艾原客¶
原上桑柘瘦再來還見貧滄洲㡬年𨼆白髮一莖新敗¶
葉平空塹殘陽滿近隣閒言說知己半是學禪人¶
　　朔管¶
<pb:KR3h0068_WYG_010-77b>¶
寥寥落何處一夜過遥天送苦秋風外吹愁白髮邊望¶
鄉皆下淚久戍盡休眠寂寞空沙曉開眸片月懸¶
　　憶故山¶
舊山長繫念終日臥邊亭道路知已逺夢魂空再經秋¶
泉涼好引乳鶴靜宜聽獨上高樓望蓬身且未寧¶
　　冬夜泊僧舍¶
江東寒近臘野寺水天昏無酒能消夜隨僧早閉門照¶
牆燈燄細著瓦雨聲繁漂泊仍千里清吟欲㫁魂¶
<pb:KR3h0068_WYG_010-78a>¶
　　新秋獨夜寄戴叔倫¶
遥夜獨不臥寂寥庭戸中河明五陵上月滿九門東萬¶
里親朋散故園滄海空歸懐正南望此夕起秋風¶
　　送沛縣司馬丞之任¶
舉酒一相勸逢春聊盡歡羇游故交少逺别後期難路¶
上野花發雨中青草寒悠悠兩都夢小沛與長安¶
　　送盧評事東歸¶
萬里楊栁色出關隨故人輕煙覆流水落日照行塵積¶
<pb:KR3h0068_WYG_010-78b>¶
夢江湖闊憶家兄弟貧徘徊灞亭上不語共傷春¶
　　清明日送鄧芮還鄉¶
鐘鼓喧離室車徒促夜裝曉榆新變火輕栁暗飛霜轉¶
鏡看華髮傳杯語故鄉每嫌兒女淚今日自沾裳¶
　　送崔拾遺出使江東¶
九門思諫諍萬里采風謡關外逢秋月天涯過晩潮鴈¶
飛雲杳杳木落浦蕭蕭空怨他鄉别迴舟莫寂寥¶
　　重陽日送洛陽李丞之任¶
<pb:KR3h0068_WYG_010-79a>¶
為文通絶境從宦及良辰洛下知名蚤腰邊細綬新且¶
傾浮菊酒聊拂染衣塵獨恨滄洲侣愁來别故人¶
　　江州送李侍御歸東洛¶
獨乗驄馬去不並旅人還中外名卿貴田園高步閒暮¶
春經楚縣新月上淮山道路空瞻望軒居不敢攀¶
　　送郭太祝歸江東¶
鄉人去欲盡北鴈又南飛京洛風塵久江淮音信稀舊¶
山知獨往一醉莫相違未得解羇旅無勞問是非¶
<pb:KR3h0068_WYG_010-79b>¶
　　送李恬及第後還具州¶
成名年少日就業聖人書擢桂誰相比籝金已不如東¶
城送歸客秋日待征車若列清潭畔儒風變里閭¶
　　收兩京後還上都兼訪一二親故¶
離堂千里客歸騎五陵人路轉函關晩煙開上苑新天¶
涯將野服闕下見鄉親問得存亡事裁詩寄海濱¶
　　送汶上王明府之任¶
何時到故鄉歸去佩銅章親友移家盡閭閻百戰傷背¶
<pb:KR3h0068_WYG_010-80a>¶
關餘草木出塞足風霜遺老應相賀知君不下堂¶
　　湖南使院遣情送江夏賀侍郎¶
雲雨一消散悠悠關復河俱從泛舟役遂隔洞庭波楚¶
水去不盡秋風今更過無由得相見却恨寄書多¶
　　過申州作¶
萬人曽戰死㡬戸免刀兵井邑初安堵兒童未長成涼¶
風吹古木野火燒殘營寥落千餘里山空水復清¶
　　汝南過訪田評事¶
<pb:KR3h0068_WYG_010-80b>¶
移家近漢隂不復問華簪買酒宜城逺燒田夢澤深暮¶
山逢鳥入寒水見魚沈與物皆為累終年愜本心¶
　　送道上人遊方¶
律儀通外學詩思入𤣥關煙景隨人别風姿與物閒貰¶
花留靜室呪水渡空山誰識浮雲意悠悠天地間¶
　　送王翁登科後歸江東¶
南行無俗侣秋鴈與寒雲野性自心愜鄉名人共聞吳¶
山中路㫁浙水半江分此地登臨慣含情一送君¶
<pb:KR3h0068_WYG_010-81a>¶
　　送饒州王法司之任兼寄朱處士¶
莫辭還作吏且喜速回車留醉悲殘嵗含情寄逺書共¶
看衰老近轉覺宦名虛遥想清溪畔幽人得自如¶
　　詹碏山居¶
愛此棲心靜風塵路已賒十餘莖野竹一兩樹山花遶¶
石開泉細穿蘿引徑斜無人㑹幽意來往在煙霞¶
　　曉角¶
畫角吹殘月寒聲發戍樓立霜嘶馬怨攅磧泣兵愁燕¶
<pb:KR3h0068_WYG_010-81b>¶
鴈鳴雲畔胡風冷草頭罷聞三㑹後天迥曉星流¶
　　冬日¶
燒火掩關坐窮居客訪稀凍雲愁暮色寒日淡斜暉穿¶
牖竹風滿遶庭雲葉飛已嗟周一嵗羇寓尚何依¶
　　殘秋送友¶
蚤為千里别況復是秋殘木葉愁先老江雲怨暮寒交¶
情如水淡離酒泛盃寛料想還家後休吟行路難¶
　　客行¶
<pb:KR3h0068_WYG_010-82a>¶
藕葉綴為衣東西泣路岐鄉心日落後身計酒醒時觸¶
目多添感凝情足所思羇愁難盡遣行坐一低睂¶
　　山中即事¶
趨世非身事山中適野情野花多異色幽鳥少凡聲樹¶
影搜涼臥苔光破碧行閒尋采藥處仙路漸分明¶
　　秋夜¶
度鴻驚睡醒敧枕已三更夢破寂寥思燈殘零落明空¶
窓閒月色幽壁靜蟲聲況是離都久依然無限情¶
<pb:KR3h0068_WYG_010-82b>¶
　　新月¶
入夜天西見蛾睂冷素光潭魚驚釣落雲鴈怯弓張隠¶
隠臨珠箔微微上粉牆更憐三五夕仙桂滿輪芳¶
　　嘉興縣内池閣¶
指畫應心成周迴氣象清牀前沙鳥語案下錦鱗驚細¶
栁風吹旋新荷露壓傾微芳緣岸落迸笋入波生舴艋¶
舟中醉莓苔徑上行高人莫歸去此處勝蓬瀛¶
　　鏡湖西島言事寄陶校書¶
<pb:KR3h0068_WYG_010-83a>¶
樵獵兩三戸凋疎是近隣風雷前壑雨花木後巖春文¶
字不得力桑麻難救貧山禽欺稚子夜犬吠漁人未必¶
聖明代長將雲水親知音不延薦何路出泥塵¶
　　此宋學士蘇文忠公手書唐方干詩也干在咸通¶
　　乾符廣明中和間為詩家工匠江之南未有及者¶
　　五代人評其詩為高堅峻拔故坡公手書六十餘¶
　　章為趙子固家藏舊物今為仇清父所得余在京¶
　　時嘗見此卷或有議公書太肥而公自云短長肥¶
<pb:KR3h0068_WYG_010-83b>¶
　　瘦各有度玉環飛燕誰敢憎又云余書如綿裹鐵¶
　　今觀此書雖肥而無墨猪之狀外柔内剛真所謂¶
　　綿裹鐵也清父其寶之元貞三年五月一日水晶¶
　　宫道人題¶
　　蘇文忠公早師顔魯公大書醉翁亭袁州學記不¶
　　改魯公家法晩喜李北海則稍去圭角今觀公手¶
　　書唐𤣥英先生方干詩變為圓熟舊時方剛筆仗¶
　　不能盡脱故小字難于寛綽有餘此書俊逸神雅¶
<pb:KR3h0068_WYG_010-84a>¶
　　顔李交雜趙文敏跋為綿裹鐵信然洪武辛亥夏¶
　　五月十日李善長¶
　　右蘇長公真行小字方干詩有趙文敏李學士鑒¶
　　定真蹟無疑然小字筆畫艱于疎爽此卷全類九¶
　　歌楚頌筆法余昔年見小字前後赤壁賦於錫山¶
　　華氏與此卷相似而内多糢糊字想在當時有所¶
　　避諱也後學文徵明跋¶
　　蘇端明小楷錄方干詩一卷癸亥長至次日觀其¶
<pb:KR3h0068_WYG_010-84b>¶
　　昌¶
　　余刻晚香堂蘇帖恨得此最晩坡公有赤壁歸去¶
　　來辭皆精楷異常方干隠于嚴州范文正祀之於¶
　　客星間宜老坡手錄其詩無一字放過也睂公¶
　　晁無咎言蘇公少時手抄經史皆一通每一書成¶
　　輒變一體卒之學成而後已乃知筆下變化皆自¶
　　端楷中來爾不端其本而欺以求售吾知書中孟¶
　　嘉自可㸃識也萬厯辛亥季秋望後長洲後學張¶
<pb:KR3h0068_WYG_010-85a>¶
　　丑跋¶
　外錄¶
　　珊瑚網云天啟癸亥初夏獲觀是卷及漢玉天熊¶
　　為王越石物余時匆匆北征以方詩無刋錄而返¶
　　之不及細玩蘇書後又見子昂跋公記蹟與此題¶
　　語大同小異殊可怪也姑兩存之以俟鑒别焉¶
　　又云崇禎癸未夏社友屠用明為鹽官胡赤城刋¶
　　唐詩統籖隻句必錄因丐𤣥英卷並趙書杜子美¶
<pb:KR3h0068_WYG_010-85b>¶
　　神駿歌及韋泌諸詩去¶
　東坡書醉翁亭記卷(原文/不錄)¶
　　此宋學士蘇公東坡之筆趙子固家藏舊物也今¶
　　為伯田馮先生所得余在京時嘗見此卷於高仁¶
　　卿家前後有子固印識今業亡之想為俗工裁去¶
　　詎謂神物而灾亦見侵如是然而字畫未損猶幸¶
　　甚耳或者議坡公書太肥而公却自云短長肥瘦¶
　　各有度玉環飛燕誰敢憎又云余書如綿裹鐵余¶
<pb:KR3h0068_WYG_010-86a>¶
　　觀此帖瀟灑縱横雖肥而無墨猪之狀外柔内剛¶
　　真所謂綿裹鐵也夫有志于法書者心力已竭而¶
　　不能進見古名書則長一倍余見此豈止一倍而¶
　　已不識伯田之所自得又㡬何元貞二年四月一¶
　　日持來求跋聊為書之吳興趙孟頫¶
　蘇東坡書楚頌並菩薩蠻滿庭芳詞卷¶
吾來陽羨船入荆溪意思豁然如愜平生之欲逝將歸¶
老殆是前緣王逸少云我卒當以樂死殆非虛言吾性¶
<pb:KR3h0068_WYG_010-86b>¶
好種植能手自接果木尤好栽橘陽羨在洞庭上柑橘¶
栽至易得當買一小園種柑橘三百本屈原作橘頌吾¶
園若成當作一亭名之曰楚頌元豐七年十月二日書¶
　　蘇文忠公以元豐七年量移汝海四月離黄州五¶
　　月訪文定公於筠七八月之交留連金陵度九月¶
　　間抵宜興而十月二日寫此帖聞通真觀側郭知¶
　　訓提舉宅即公所館不知凡留㡬日也已而至泗¶
　　州遇嵗除八年正月四日乃行道中上書乞歸常¶
<pb:KR3h0068_WYG_010-87a>¶
　　州三月六日在南京被㫖從所請回次維揚有歸¶
　　宜興留題竹西三絶蓋五月一日也同孟震遊常¶
　　州僧舍又有湛湛清池五月寒之句而謝表云今¶
　　月二十二日到常州訖疑即五月也是月復朝奉¶
　　郎起守文登次韻賈耘老云東來六月井無水仰¶
　　看古堰横奔牛七月二十五日與杜介遇於潤之¶
　　金山贈以古詩皆赴登時所作其冬到郡五日而¶
　　召自此出入侍從以及南遷逮靖國辛巳北歸竟¶
<pb:KR3h0068_WYG_010-87b>¶
　　薨於常集中班班可考種橘之約遂墮渺茫矣此¶
　　帖今藏寓客董伯球家董氏世為東秦名儒曽祖¶
　　暨大父在高皇時繼掌外制士林榮之伯球亦篤¶
　　學嗜古能濟其美者也¶
　　公熙寧中倅杭沿檄常潤間賦詩云惠泉山下土¶
　　如濡陽羨溪頭米勝珠又有買牛欲老地偏俗儉¶
　　之語卜居權輿於此元祐八年五月十九日任禮¶
　　部尚書辨御史黄慶基論買田事云責黄州日買¶
<pb:KR3h0068_WYG_010-88a>¶
　　得宜興姓曹人一契田段因其爭訟無理轉運司¶
　　已差官㫁遣不欲與小人爭利許其將原價收贖¶
　　今公孫曽猶食此田豈曹氏理屈不復可贖耶抑¶
　　當時所置不止此也¶
　　菩薩蠻¶
買田陽羨吾將老從初只為溪山好來往一虛舟聊從¶
造物游　有書仍懶著且謾歌歸去筋力不辭詩要須¶
風雨時¶
<pb:KR3h0068_WYG_010-88b>¶
　　滿庭芳(並序/)¶
予居黄五年將赴臨汝作滿庭芳一篇别黄州既至南¶
都蒙恩放歸陽羨復作一篇¶
歸去來兮清溪無底上有千仞嵳峩畫樓東畔天逺夕¶
陽多老去君恩未報空回首彈鋏悲歌船頭轉長風萬¶
里歸馬注平坡　無何何處是銀潢盡處天女停梭問¶
何事人間久戲風波顧謂同來穉子應爛汝腰下長柯¶
青山破羣仙笑我千縷掛煙蓑¶
<pb:KR3h0068_WYG_010-89a>¶
　　後詞作於元豐八年初許自便之時公雖以五月¶
　　到常州尋赴登守未必再至陽羨也軍中謂壯士¶
　　馳駿馬下峻坂為注坡其云船頭轉長風萬里歸¶
　　馬注平坡蓋喻歸興之快如此印本誤以注為駛¶
　　耳今邑中大族邵氏園臨水有天逺堂最為奇觀¶
　　取名於此詞云主簿朱冠卿¶
　　宜興續編圖經四事¶
　　黄土去縣五十五里東坡與單秀才步田至焉地¶
<pb:KR3h0068_WYG_010-89b>¶
　　主以酒見餉謂坡曰此紅友也坡言此人知有紅¶
　　友而不知有黄封真快活人邑人舊傳此帖今亡¶
　　長橋元豐元年火焚四年邑宰褚理復立榜曰欣¶
　　濟未㡬東坡過邑為書曰漢周孝侯斬蛟之橋刻¶
　　石道傍崇寧禁錮沈石水中¶
　　東坡初買田黄土村田主有曹姓者已鬻而造訟¶
　　有司已察而斥之東坡移牒以田歸之¶
　　邑人慕容輝嗜酒好吟不務進取家于城南所居¶
<pb:KR3h0068_WYG_010-90a>¶
　　有雙楠並植如蓋東坡訪之目為雙楠居士王平¶
　　甫亦寄以詩¶
　　予自紹興癸酉迄淳熙己酉三十七年之間凡六¶
　　至宜興屢欲考東坡在此月日而未暇也今者避¶
　　暑杜門因覩兹帖畧裒遺迹如右其詳則俟博物¶
　　之君子七月二日東里周必大題¶
　　坡老墨跡三尺童子亦知敬之重之不待贅語惟¶
　　其處羇困流落之餘而泰然不以窮達得喪累其¶
<pb:KR3h0068_WYG_010-90b>¶
　　心此坡老之所以深可敬重者予故表而出之壬¶
　　戌季夏中澣清源曽從龍君錫書¶
　　謝太傅東山之志始末不渝逼於委寄悵然自失¶
　　李文正公辭榮鼎軸便欲為洛中九老之㑹竟以¶
　　事奪蘇文忠公亦欲買田陽羨種橘荆溪南歸及¶
　　門齎志以沒士大夫出為時用雖致位通顯皆有¶
　　歸營菟裘之心然係縻於君恩推葺於私愛獲遂¶
　　其初志者㡬人余蒙同官董掾出示先世所藏楚¶
<pb:KR3h0068_WYG_010-91a>¶
　　頌帖三復而有感焉敬書其末嘉定辛未閏月七¶
　　日温陵莊夏子體書于江寧館¶
　　東坡公欲買園種橘於荆溪之上然志竟不遂豈¶
　　造物者尚有所靳耶而楚頌一帖傳之後世為不¶
　　朽則又非造物者所能靳也孟頫題¶
　　歐公家潁川坡老田陽羨是皆非吾土而乃此留¶
　　戀種橘知何時何時歸去兮歸而謀之婦惜無李¶
　　衡妻滕斌¶
<pb:KR3h0068_WYG_010-91b>¶
　　坡仙足跡遍天下到處即視為傳舍作冷泉主蒜¶
　　山房客海北天南九萬里風何時果能(闕/)駕晩歸¶
　　陽羨將卜居逍遥遊乎田野楚頌之謀未成楚些¶
　　作矣惜也南陽仇逺與古涪文心之新城羅云叔¶
　　同觀于西湖之東¶
　　南荒九死幸生還種樹書成手自刪赤壁夢難同¶
　　楚頌洞庭樂不減商山人生墮地少如意老子對¶
　　天無媿顔千古菟裘有遺恨㫁圭殘璧自人間錢¶
<pb:KR3h0068_WYG_010-92a>¶
　　塘白珽¶
　　楚國大夫曽頌橘睂山仙子欲求田荷衣千古秋¶
　　風急底用臨文更惘然丹丘柯九思題¶
　　泰定二年乙丑四月十五日京口郭畀張監陵陽¶
　　牟必勝同觀于宜晩樓¶
　　人生到處知何似却似飛鴻踏雪泥泥上偶然留¶
　　指爪鴻飛那復計東西此蘇長公詩也弼嘗謂非¶
　　東西南北人未必深領其意而此帖亦一指爪也¶
<pb:KR3h0068_WYG_010-92b>¶
　　九思謂臨文更惘然信哉張弼識¶
　　坡公楚頌帖予舊藏其石刻而缺其後二行頗以¶
　　為恨蓋其石已亡也吾友李舍人應禎乃得其真¶
　　跡來示覽之躍然蓋當宋嘉祐初公登進士第與¶
　　同年蔣之奇聯宴席談及陽羨山水之勝約終老¶
　　此地後竟買田其間為定居之圖今觀周益公題¶
　　此帖以公自海外歸薨種橘之約遂墮渺茫若為¶
　　公深惜者嗚呼公之志大矣所欲為於天下而未¶
<pb:KR3h0068_WYG_010-93a>¶
　　遂者特區區一園亭之間三百木奴而已乎吳寛¶
　　謹題¶
　東坡惠州帖¶
蘇州定惠院學佛者卓契順謂邁曰子何憂之甚惠州¶
不在天上行即到耳當為子持書問之紹聖二年三月¶
二日契順涉江度嶺徒行露宿僵仆瘴霧黧面繭足以¶
至惠州得書徑還予問其所求答曰契順惟無所求故¶
來惠州若有求者當走都下矣苦問不已乃曰昔蔡明¶
<pb:KR3h0068_WYG_010-93b>¶
逺鄱陽一校耳顔魯公絶糧江淮之間明逺載米周之¶
魯公憐其意遺以尺書天下至今知有明逺也今契順¶
雖無米與公然區區萬里之勤倘可以援明逺例得數¶
字乎予欣然許之獨媿名節之重字畫之妙不逮魯公¶
故為書淵明歸去來辭以遺之庶㡬契順托此文以不¶
朽也東坡居士題¶
　　東坡書雖自成一家然其用筆一一皆出古人故¶
　　能名世傳後耳若率意師心自以為盡善盡美其¶
<pb:KR3h0068_WYG_010-94a>¶
　　誰肯從我也耶(闕/款)¶
　　東坡先生飽喫惠州飯雖患難流落而忠義之氣¶
　　終不可屈折故字畫視平生為尤偉叔黨嘗謂先¶
　　生筆法師顔魯公而潘延之語潁濱亦然此帖實¶
　　援蔡明逺例豈獨其事之偶同所謂字畫之妙名¶
　　節之重蓋於公無媿焉陵陽牟巘書¶
　　清風不逺一萬里古墨至今三百年為予寄語雪¶
　　堂老相逢已卜歸來篇南陽徐天翼¶
<pb:KR3h0068_WYG_010-94b>¶
　　契順南行志亦堅惠州墨蹟尚依然臨文已識坡¶
　　仙意不必淵明第一篇齊東劉九萬¶
　　坡仙氣節文學冠冕百世下至樵夫漁父皆知其¶
　　名而當時權倖媢疾(闕/)憎反眼切齒必欲寘之死¶
　　地不知公薑桂之性到老愈辣雖放浪嶺海而浩¶
　　然之氣嶤然之節以詩文自娛曽不少挫契順一¶
　　緇衲耳乃能不逺數千里持書問亡恙至舉顔魯¶
　　公以字遺蔡明逺為請擬人必以其倫順亦賢矣¶
<pb:KR3h0068_WYG_010-95a>¶
　　縉紳之士聞其風者能不有愧也哉梅泉叟王方¶
　　叔書¶
　東坡恕察帖¶
令弟不及别幅惟恕察見舍弟幸為道無恙也浙中有¶
幹示諭軾再啓¶
　　右宋文忠公蘇翰林恕察帖真跡言簡而意足忠¶
　　厚之氣藹然奎章閣學士院鑒書博士柯九思跋¶
　　觀文忠公恕察帖辭簡意真猶有晉宋間風流餘¶
<pb:KR3h0068_WYG_010-95b>¶
　　意豈若宋末年繁文陋書為可厭哉遂昌鄭元祐¶
　　敬觀¶
　東坡琴操帖¶
琅琊幽谷山水奇麗泉鳴空澗若中音㑹醉翁喜之把¶
酒臨聽輒欣然忘歸既去十餘年而好竒之士沈遵聞¶
之往遊以琴寫其聲曰醉翁操節奏疎宕音指華暢知¶
琴者以為絶倫然有其聲而無其辭翁雖為作歌而與¶
琴聲不合又作楚辭作醉翁引好事者亦倚其辭以製¶
<pb:KR3h0068_WYG_010-96a>¶
其曲雖粗合均度而琴聲為辭所繩約非天成也後三¶
十餘年翁既捐館舍遵亦沒久矣有廬山玉澗道人崔¶
閑特妙於琴恨此曲之無詞乃譜其聲而請於東坡居¶
士為補之云¶
琅然清圜誰彈響空山無言惟翁醉中知其天月明風¶
露娟娟人未眠荷蕢過山前曰有心也哉此賢醉翁嘯¶
咏聲和流泉醉翁去後空有朝吟夜怨山有時而童巔¶
水有時而囘川思翁無嵗年翁今為飛仙此意在人間¶
<pb:KR3h0068_WYG_010-96b>¶
試聽徽外三兩絃　二水同器有不相入二琴同手有¶
不相應今沈君信手彈琴而與泉合居士縱筆作詞而¶
與琴㑹此必有真同者矣本覺法真禪師沈君之子也¶
故書以寄之願師宴坐靜室自以為琴而以學者為琴¶
工有能不謀而同三令無際者願師取之元祐七年四¶
月廿四日蘇軾書¶
　　荷蕢過山前曰有心也哉此賢志士仁人(闕/)¶
　　　之心千古一轍也故曰思翁無嵗年又曰此意¶
<pb:KR3h0068_WYG_010-97a>¶
　　在人間蘇公可謂不孤後學矣紹熙壬(闕/)　　州¶
　　尹江陵項安世書¶
　　予嘗得坡翁此紙紙尾八印爛然莫知為何人所¶
　　藏也一日偶閱虞邵菴文集至李梅亭續類藁字¶
　　謂梅亭為宋中書舍人直學士院寶章閤待制臨¶
　　川李公劉字公甫而備述其入蜀厯守崇睂進總¶
　　漕事並總蜀帥成都守本路憲四川都大賣茶買¶
　　馬等司凡八印且謂公平日所得圖書輒以八印¶
<pb:KR3h0068_WYG_010-97b>¶
　　識之予因出此紙視其印文皆合乃知嘗為李公¶
　　所藏無疑邵菴又言公圖書近時或散失民間猶¶
　　及見什百於一二安知此紙非及見者耶然類稿¶
　　序邵菴為其孫積而作去公未逺且其子孫知好¶
　　文事已有散失之語而予乃欲聚而得之不亦愚¶
　　耶坡翁翰墨尚俟博雅君子品評未暇論予特喜¶
　　知其所自出而尤有可歎息者在故題之成化庚¶
　　子二月壬戌寛書¶
<pb:KR3h0068_WYG_010-98a>¶
　　東坡書師法顔魯公其行書類楊凝式維摩經書¶
　　吾友原博書又宗坡翁䇿勲翰墨間則太師真傳¶
　　在鹿場居士矣此醉翁操曽經李梅亭八印所識¶
　　知為至寶第細玩其轉折之間滯而不勁不能無¶
　　鐵石之疑然其紙似嘗入水豈為蛟龍所吞吐而¶
　　然歟大雅云雖無老成人尚有典刑此豈特典刑¶
　　而已庚子年五月丙午崑山陸釴題¶
　坡翁村醪帖¶
<pb:KR3h0068_WYG_010-98b>¶
　　村醪二尊獻張平陽¶
萬戸春濃酒似油想須百甕列床頭主人日飲三千客¶
應笑窮官送督郵¶
詩裏將軍已築壇後來裨將欲登難已驚老健蘇梅在¶
更作風流王謝看(闕/)出定知書滿腹瘦生應為語雕肝¶
(闕/)　灑落江山外留與人間激懦官¶
張公高躅不可到我欲挽肩纔覺難事業已歸前輩錄¶
典刑留與後人看詩如琢雪清牙頰身覲飛龍吐膽肝¶
<pb:KR3h0068_WYG_010-99a>¶
少負清名晩方用白鬚翁竟作(闕/)官¶
　　東坡先生一時翰墨衣被天下雖中更禁絶而流¶
　　傳猶多以集之寡陋所見何啻百十雖老少工拙¶
　　不同要是天下風致非凡俗所可知也仙井虞集¶
　　書¶
　　古人不可見所可見者紙上之遺文耳故誦其詩¶
　　律者如聞其言觀其書法者如對其人公所以為¶
　　百世士者詎非此耶惟具眼者知之陳復¶
<pb:KR3h0068_WYG_010-99b>¶
　　張宣公云坡公結字穏密姿態横生一字落紙固¶
　　可寶玩而況其平生大節如此忠義之氣未嘗不¶
　　蔚然見於筆墨間也真可畏而仰哉此詩字畫雖¶
　　出於一時率然之作以南軒之言求之信可寶也¶
　　龜蒙後學孔濤題¶
　　右東坡先生詩凡六首集中皆闕不載他日好事¶
　　者或為之補遺尚有取也至順元年九月二十日¶
　　後學東陽黄溍書¶
<pb:KR3h0068_WYG_010-100a>¶
　　甘露滅謂歐陽文忠公不喜肥字而誇杜子美獨¶
　　貴瘦硬東坡先生作詩曰杜陵論書貴瘦硬此論¶
　　未公吾不平豐妍瘦硬各有態玉環飛燕誰敢憎¶
　　今觀此卷筆畫秀整可謂豐妍者也況是六詩皆¶
　　集中所失載良夫得之遂幽軒中與士君子一時¶
　　賞鑒溪山佳氣不翅頓増十倍噫前古名賢翰墨¶
　　不幸淪落浮俗富家十襲寶祕卒為蠧魚窟宅與¶
　　塵&KR0381;同盡者比比有之聞良夫之風亦當少媿西¶
<pb:KR3h0068_WYG_010-100b>¶
　　麓山人智及¶
　　東坡先生詩筆高妙今古豈俟予言之而此卷固¶
　　不可得也况仙井虞公芝巖陳公山東孔公東陽¶
　　黄公四君子之賛詞翰又絶世尤不可得也以二¶
　　不可得而言之非寶而何洪武辛亥春馬生持此¶
　　卷來余深愛之以置諸左右又一年壬子秋八月¶
　　既望又六日中吳徐達左謹書¶
　　坡翁此卷筆意似徐季海尤覺天真爛漫也癸丑¶
<pb:KR3h0068_WYG_010-101a>¶
　　中秋同王季耕觀於徐良夫之耕漁軒倪瓚¶
　　東坡先生世所罕有其墨跡之真者良夫今藏此¶
　　卷豈易得哉吳郡張常明¶
　　此卷舊藏光福徐良夫教授家據東陽黄文獻公¶
　　題識詩凡六首今耕學翁得之已亡其半可惜也¶
　　然吾聞良夫所藏高編大冊一字不存者頗多則¶
　　此卷雖脱落為幸甚矣且徐皆出偃王春秋時徐¶
　　子章羽被執子孫散處揚徐間今耕學與良夫同¶
<pb:KR3h0068_WYG_010-101b>¶
　　姓且同里此卷之在耕學猶在良夫也為幸益甚¶
　　嗚呼楚人得失孔子鄙之吾恐故家子孫得以藉¶
　　口也故拘拘於徐云若夫坡老聲畫之妙前輩論¶
　　之詳矣區區末學何足以知此成化戊戌嵗春二¶
　　月癸夘延陵吳寛題¶
　　後十年再觀于葑門錢氏為之慨然寛¶
　東坡泛舟詩并簡(草/書)¶
　　與頓起孫勉泛舟探韻得來字(詩/闕)¶
<pb:KR3h0068_WYG_010-102a>¶
余謫居黄州州通判承議郎孟震字(闕/)之頗與予相善¶
光州太守曹九章以書遺予(闕/)朝中士大夫謂之孟君¶
子予徐察之真不忝此名也震鄆及進士第無他才能¶
然方京東狂人孔直温以謀反下獄事連石介守道之¶
子一旦捕去且四出捕人不已震與守道雅故素不識¶
韓魏公以書抵公具言直温狂人無能為而守道以直¶
道死其故家流風決非與狂人通謀者魏公感歎即為¶
上(闕/)震如言以故直温獄(闕/)慶其所全活者甚衆震(闕/)¶
<pb:KR3h0068_WYG_010-102b>¶
宇中有一泉甚清大旱不(闕/)余因名之君子泉而子由¶
為之記元豐六年十一月七日記¶
　　蘭池虞堪謹觀¶
　　右蘇文忠公真跡一卷公之書縱横斜直雖率意¶
　　而成無不如意深賞識其妙者惟涪翁一人圜活¶
　　遒𡡾或似顔魯公或似徐季海蓋其才徳文章溢¶
　　而為此故絪緼鬱勃之氣暎日奕奕耳若陸柬之¶
　　孫䖍禮周越王著非不善書寘之顔魯公楊少師¶
<pb:KR3h0068_WYG_010-103a>¶
　　蘇文忠公之列則如神巫之見壺丘子矣癸丑八¶
　　月八日倪瓚¶
　　古人之墨跡雖更千百載愈久而人愈重者何哉¶
　　非惟重其字蓋敬其人也坡翁之名貫於今古樵¶
　　夫孺子皆知之矧學其為人而為其法者能不敬¶
　　慕之歟此卷前者得於種福僧舍後字得之馬生¶
　　洪武壬子秋九月東海徐達左整而題¶
　　癸丑八月八日固始王畹觀於徐良夫氏之耕漁¶
<pb:KR3h0068_WYG_010-103b>¶
　　軒是日雨氣作涼庭無來跡展翫再四因得窺見¶
　　筆意¶
　　東坡先生文章氣節震耀一世因孟君子之行事¶
　　特為之記使頑懦之夫有以奮激扶直世道之盛¶
　　心也豈特翰墨之妙而已哉良夫宜葆之南昌盧¶
　　熊記¶
　　東坡先生文章忠義為一代偉人於書法波磔之¶
　　工固不待論也臨學之士當自思之庚戌三月望¶
<pb:KR3h0068_WYG_010-104a>¶
　　日吳興楊勉¶
　　石徂徠之徳孟承議之功蘇黄州之真跡三者皆¶
　　足以並傳不朽敬仰敬仰四明陳敬宗拜書¶
　　成化戊戌嵗五月廿六日長洲吳寛與吳江史鑑¶
　　遊銅阬山觀于下崦舟中¶
　蘇雪堂千文卷(草書原/文不錄)¶
　外錄¶
　　書畫舫云又見俞氏東坡黄蠟箋上千文一卷字¶
<pb:KR3h0068_WYG_010-104b>¶
　　大如錢許全法藏真筆意後有漫題三段係連幅¶
　　則翁本色書也右帖筆如游龍墨如凝漆原屬劉¶
　　完菴故物近質伯兄以繩處左方啟南原博𤣥宰¶
　　三跋尾極推許之好奇者謂為王逸老書非也(逸/老)¶
　　(王升/之字)¶
　東坡書養生論¶
　　養生論¶
世或有謂神仙可以學得不死可以力致者或云上壽¶
<pb:KR3h0068_WYG_010-105a>¶
百二十古今所同過此以往莫非夭妄者此皆兩失其¶
情試粗論之夫神仙雖不目見記籍所載前史所傳較¶
而論之其必有矣似特受異氣稟之自然非積學所能¶
致也至於導養得理以盡性命上獲千餘嵗下可數百¶
年可有之耳而世皆不精故莫能得之何以言之夫服¶
藥求汗或有弗獲而愧情一集渙然流離終朝未飡則¶
枵然思饑而曽子銜哀七日不食夜分而坐則低迷思寢¶
内懐殷憂則達旦不瞑勁刷理鬢醇醴發顔僅乃得之¶
<pb:KR3h0068_WYG_010-105b>¶
壯士之怒赫然殊觀植髮衝冠由此言之精神之於形骸¶
猶國之有君也神躁於中而形喪於外猶君昏於上國¶
亂於下也夫為稼於湯世偏有一溉之功者雖終歸於¶
焦爛必一溉者後枯然則一溉之益固不可誣也而世¶
常謂一怒不足以侵性一哀不足以傷身輕而肆之是¶
猶不識一溉之益而望嘉穀於旱苗者也是以君子知¶
形恃神以立神須形以存悟生理之易失知一過之害¶
生故脩性以保神安心以全身愛憎不棲於情憂喜不¶
<pb:KR3h0068_WYG_010-106a>¶
留於意泊然無感而體氣和平又呼吸吐納服食養身¶
使形神相親表裏俱濟也夫田種者一畝十斛謂之良¶
田此天下通稱也不知區種可百餘斛田種一也至於¶
樹養不同則功收相懸謂商無十倍之價農無百斛之¶
望此守常而不變者也且豆令人重榆令人瞑合歡蠲¶
忿萱草忘憂愚智所知也薫辛害目豚魚不養常世所¶
識也蝨處頭而黒麝食柏而香頸處嶮而癭齒居晉而¶
黄推此而言凡所食之氣烝性染身莫不相應豈惟烝¶
<pb:KR3h0068_WYG_010-106b>¶
之使重而無使輕害之使暗而無使明薰之使黄而無¶
使堅芬之使香而無使延哉故神農曰上藥養命中藥¶
養性者誠知性命之理因輔養以通也而世人不察惟¶
五穀是見聲色是耽目惑𤣥黄耳務淫哇滋味煎其端¶
好醴醪煮其腸胃香芳腐其骨髓喜怒悖其正氣思慮¶
燒其精神哀樂殃其平粹夫以蕞爾之軀攻之者非一¶
途易竭之身而外内受敵身非木石其能久乎其自用¶
甚者飲食不節以生百病好色不倦以致乏絶風寒所¶
<pb:KR3h0068_WYG_010-107a>¶
菑百毒所傷中道夭於衆難世皆知笑悼謂之不善持¶
生也至於措身失理亡之於微積微成損積損成衰從¶
衰得白從白得老從老得終閟若無端中智以下謂之¶
自然縱少覺悟咸歎恨於所遇之初而不知慎衆嶮於¶
未兆是猶桓侯抱將死之疾而怒扁鵲之先見以覺痛¶
之日為受病之始也害成於微而救之於著故有無功¶
之理馳騁常人之域故有一切之壽仰觀俯察莫不皆¶
然以多自證以同自慰謂天地之理盡此而已矣縱聞¶
<pb:KR3h0068_WYG_010-107b>¶
養生之事則㫁以所見謂之不然其次狐疑雖少庶㡬¶
莫知所由其次自力服藥半年一年勞而未驗志已厭¶
衰中路復廢或益之以畎澮而泄之以尾閭而欲坐望¶
顯報或抑情忍欲割棄榮願而嗜好常在耳目之前所¶
希在數十年之後又恐兩失内懐猶豫心戰於内物誘¶
於外交勝相傾如此復敗者夫至物微妙可以理知難¶
以目識譬猶豫章生七年然後可覺耳今以躁競之心¶
涉希靜之途意速而事遲望近而應逺故莫能相終夫¶
<pb:KR3h0068_WYG_010-108a>¶
悠悠者既未效不求而求者以不專喪業偏恃者以不¶
兼無功追術者以小道自溺凡若此類故欲之者萬無¶
一能成也善養生者則不然矣清虚靜泰少私寡欲知¶
名位之傷徳故忽而不營非欲而彊禁也識厚味之害¶
性故棄而弗顧非貪而後抑也外物以累心不存神氣¶
以醇泊獨著曠然無憂患寂然無思慮又守之以一養¶
之以和二理日濟同乎大順然後烝以靈芝潤以醴泉¶
晞以朝陽綏以五絃無為自得體妙心𤣥忘歡而後樂¶
<pb:KR3h0068_WYG_010-108b>¶
足遺生而後身存若此以往庶可與羨門比壽王喬爭¶
年何為其無有哉¶
東坡居士以桑榆之末景憂患之餘生而後學道雖為¶
達者所笑然猶賢乎已也以嵇叔夜養生論頗中予病¶
故手寫數本其一以贈羅浮鄧道師紹聖二年四月八¶
日書¶
　蘇文忠公乞居常州奏狀卷(小楷/書)¶
汝州團練副使本州安置不得簽書公事騎都尉臣蘇¶
<pb:KR3h0068_WYG_010-109a>¶
軾右臣向以狂妄得罪伏蒙聖恩賜以餘生處之善地¶
嵗月未㡬又蒙收錄量移近郡再生之賜萬死難酬臣¶
以家貧累重須至乗船赴安置所自離黄州風濤驚恐¶
舉家重病幼子喪亡今雖已至揚州而貲用罄竭無以¶
出陸又汝州别無田業可以為生犬馬之憂饑寒為急¶
竊謂朝廷至仁既已全其性命必亦憐其失所臣先有¶
薄田在常州宜興縣粗給饘粥欲望聖慈特許于常州¶
居住若罪戾之餘稍獲全濟則捐軀論報有死不回臣¶
<pb:KR3h0068_WYG_010-109b>¶
今來不敢住滯一面前去至南京以來聽候指揮干犯¶
天威臣無任俯伏待罪戰恐之至謹錄奏聞伏候勅㫖¶
元豐七年十月十九日汝州團練副使本州安置不得¶
簽書公事騎都尉臣蘇軾狀奏¶
　　東坡乞常州居住奏狀不知何緣流落人間公之¶
　　名節文章豈待贊嘆今觀其詞翰凜然不可迫視¶
　　豈以窮達得喪動其心者哉文集中亦有此一奏¶
　　藁其詞加詳意者以此狀為簡略不足以動君父¶
<pb:KR3h0068_WYG_010-110a>¶
　　之聽故改用加詳者不然即先上此奏未能從欲¶
　　而再用文集所載者俱未可知也當時玉音竟俞¶
　　其請天地之大徳君臣之大義盡矣後之閱斯文¶
　　者想例以為不祥之金不復留字僕生也晩不揆¶
　　固陋輒疥卷末云嘉定庚午中秋天台謝采伯元¶
　　若書于四明貢院¶
　　按年譜先生年四十九嵗有量移汝州之命在筠¶
　　州留十日有與葉致逺唱和詩又有送沈逵赴廣¶
<pb:KR3h0068_WYG_010-110b>¶
　　詩云我方北渡脫重江君復南行輕萬里今此奏¶
　　狀則正其時也今其真蹟乃出於宜興徐文靖公¶
　　家而筆力遒勁體格雄傑髣髴有黄庭樂毅等法¶
　　不知何事散落人間今梁谿華中甫欲壽之堅珉¶
　　以垂不朽庶㡬文忠公之忠節文章與詞翰均得¶
　　照灼人耳目詎非勝事哉而中甫亦與永永無斁¶
　　矣成化癸夘春三月望後長沙李東陽題¶
　　蘇文忠嘗云我來陽羨船入荆谿意思豁然似慊¶
<pb:KR3h0068_WYG_010-111a>¶
　　平生之願今此奏牘乃因量移汝州而遂有乞住¶
　　常州之請正其向來所蓄素心也且此本字迹既¶
　　䟽秀朗潤有晉人風而骨力結搆又極勁健信為¶
　　真筆華中甫欲鐫之以與好事者共宜矣時𢎞治¶
　　二年十月十八日沈周敬書于東禪精舍¶
　　昔歐陽公嘗云學書勿浪書事有可記者他日便¶
　　為故事且謂古之人皆能書惟其人之賢者傳使¶
　　顔公書不佳見之者必寶也今蘇文忠公所書乞¶
<pb:KR3h0068_WYG_010-111b>¶
　　常州狀僅二百六十餘字而傳之數百年不與紙¶
　　墨俱泯其見寶于人固有出于故事之上者耶梁¶
　　谿華氏得此帖㡬及百年一日過余請題漫書歐¶
　　公語于後此帖當為華氏世守之珍可也嘉靖二¶
　　十八年己酉秋八月晦日後學文徵明書¶
　　東坡先生書山谷評為宋朝第一謂其醖釀深厚¶
　　兼徐季海顔清臣李泰和之長而挾以文章妙古¶
　　今忠義貫日月之氣然行書雖多鮮有楷法此表¶
<pb:KR3h0068_WYG_010-112a>¶
　　一一規摹晉人又出于臨唐賢名蹟之外又文章¶
　　忠義皆具見于此尤可寶也董其昌敬題¶
　　右蘇文忠公乞居常州奏狀寶帖故徐文靖公藏¶
　　本即都𤣥敬先生寓意編所載也後歸梁谿華氏¶
　　同時跋者四人皆知名雅士萬厯改元十月之望¶
　　帖從華氏至予家書凡二百六十四字輕清峭拔¶
　　絶不類坡仙想進御謹嚴下筆如有神助先輩評¶
　　定謂與陳湖陸氏米楷寶章錄同妙信天下第一¶
<pb:KR3h0068_WYG_010-112b>¶
　　帖也跋尾題名謝采伯者乃義興宰奕脩之父蓋¶
　　天台名士云古今印跋完備有傳授之緒何殊寶¶
　　晉齋中王略帖耶應文肅觀日久愛莫能助擬古¶
　　卦名詩以志之其詞曰否困咸需訟暌離姤蠱蒙¶
　　解頤履蹇遯旅晉豫恒豐(右/一)臨觀革小過師比震¶
　　同人大有隨屯賁中孚益漸升(右/二)是嵗嘉平八日¶
　　後學清河張應文彝齋竹窓手裝并記¶
　外錄¶
<pb:KR3h0068_WYG_010-113a>¶
　　書畫舫云先子累嵗購求書法僅得東坡小楷乞¶
　　居帖真蹟至以蘇菴顔其居珍祕不減米老王謝¶
　　帖後因出示一惡客為其借閱不還雖酬價三倍¶
　　而使佳人永屬沙吒利可謂殺風景之極矣幸手¶
　　書跋藁尚存聊附石刻左方云丑志¶
　東坡書蓮華經(正書原/文不錄)¶
　外錄¶
　　書畫舫云蓮池師之說法雲棲也一鑒古者以東¶
<pb:KR3h0068_WYG_010-113b>¶
　　坡正書妙法蓮華經捨入叢林師恐後世或有貪¶
　　冒妄取者反為山門之玷却而不納其介如此按¶
　　年譜熙寧己酉公年三十有四為王詵寫詩賦及¶
　　蓮華經即此本也¶
　東坡春帖子詞卷(行楷書/粉牋本)¶
春帖子詞¶
　翰林學士臣蘇軾進¶
　　皇帝閤¶
<pb:KR3h0068_WYG_010-114a>¶
藹藹龍旂色琅琅木鐸音數行寛大詔四海發生心¶
𤾉谷賓初日清臺告協風願如風有信長與日俱中¶
草木漸知春萌芽處處新從今八千嵗合抱是靈椿¶
　　皇太后閤¶
寶冊瓊瑶重新庭松桂香雪消春未動碧瓦麗朝陽¶
瑞日明天仗僊雲擁壽山猗蘭春晝永金母在人間¶
朝罷金鋪掩人閒寶瑟塵欲知慈儉徳書史樂青春¶
仙家日月本長閒送臘迎春豈亦然翠管銀罌傳故事¶
<pb:KR3h0068_WYG_010-114b>¶
金花綵勝作新年¶
彤史年來不絶書三朝徳化婦承姑宫中侍女減珠翠¶
雪裡貧民得袴襦¶
邊庭無事羽書稀閒遣辭臣進小詩共助至尊歌喜事¶
今年春日得春衣¶
　　皇太妃閤¶
葦桃猶在戸椒柏已稱觴嵗美風先應朝囘日漸長¶
甲觀開千柱飛樓擢九層雪殘烏鵲喜翔舞下觚稜¶
<pb:KR3h0068_WYG_010-115a>¶
九門挂月未催班清禁風和玉漏閒崇慶早朝銀燭下¶
珮環聲在五雲間¶
東風弱栁萬絲垂的皪殘梅尚一枝繭館乍欣蠶浴後¶
禖壇猶記燕來時¶
　　夫人閤¶
綵勝鏤新語酥槃滴小詩升平多樂事應許外廷知¶
細雨曉風柔春聲入御溝已漂新荇沒猶帶㫁冰流¶
扶桑初日映簾昇已覺銅缾暖不冰七種共挑人日菜¶
<pb:KR3h0068_WYG_010-115b>¶
千枝先剪上元燈¶
雪消鴛瓦已流凘風暖犀盤尚鎮帷縹緲紫簫明月下¶
璧門桂影夜參差　元祐二年十二月五日翰林學士¶
臣蘇軾進¶
　　元祐文忠任詞職毅色正言古遺直農占蠶兆九¶
　　處三宫壼春吟存楮墨周公惻怛陳艱難無逸豳¶
　　風但耕織豐鎬瀍澗遥相望八百卜年終不忒陳¶
　　橋推戴出俄頃安得絫積同先稷愛人忍詬戢兵¶
<pb:KR3h0068_WYG_010-116a>¶
　　端舍己崇儉優民力弭菑銷變壹以誠三百年餘¶
　　傳玉食卿材相業富賢良講席諫垣多道徳通都¶
　　達宦固廉貞逺縣小官尤謹飭君子皓首畢典墳¶
　　野人黄馘常稼穡祗今真蹟落世間象軸鸞褾嚴¶
　　設飾先正已逺不可追空使故臣淚垂臆永康胡¶
　　長孺(行/書)¶
　　殿閤位次春帖自歐公涑水之後惟有坡老因頌¶
　　寓規不但求工樂府而已坡老欲以秦郎供帖子¶
<pb:KR3h0068_WYG_010-116b>¶
　　豈非以其才調宜用於此耶少游不厯此官莫知¶
　　工拙周美成亦有才思者代内制春帖子卅首率¶
　　平平無奇及讀楊廷秀詩云玉堂著句轉春風諸¶
　　老從前亦寓忠誰為君王供帖子丁寧綺語不須¶
　　工劉潛夫嘗充儤直恨不得當筆措詞以續古人¶
　　使果楊劉為之又不知能如坡否若徒緝綺麗諛¶
　　說之詞則在太白清平樂王建和凝宫詞下風矣¶
　　予曩年在道宫見一本文雖完而字頗肥不及此¶
<pb:KR3h0068_WYG_010-117a>¶
　　軸逺甚噫元祐往矣咸淳而後不見春帖者四五¶
　　十年矣黄金臺下白玉堂中今揮翰手代不乏人¶
　　太平典故行當拭目錢塘淳祐遺民仇逺謹書時¶
　　與四明臧仁長僧本暢同觀(行/書)¶
　　好學神孫類祖宗又安知他日紹聖之誤乎今觀¶
　　春帖却思宣仁社飯語至今使人悲此卷乃税巽¶
　　父家物巽父學于鶴山先生魏文靖公有師友雅¶
　　言行於世併記諸此云延祐丁巳季春廿三日高¶
<pb:KR3h0068_WYG_010-117b>¶
　　郵龔璛書(行書連胡/仇跋一紙)¶
　　蘇文忠公文章翰墨稱妙天下今觀此卷光采動¶
　　人儼然一段承平古意諸公題品在前真希世寶¶
　　也夫復何言延祐丁巳季冬廿三日錢塘馬臻謹¶
　　書(行書/紙本)¶
　　東坡風流儒雅照暎當代流落人間者不過文章¶
　　字畫之妙耳然世所寶玩愈久愈珍往年曽見此¶
　　帖使人咨嗟敬嘆不意今日得觀親蹟可謂平生¶
<pb:KR3h0068_WYG_010-118a>¶
　　幸遇也方今朝廷崇文重道賢士彚征必有人才¶
　　間出若此老寘之玉堂中則其忠懇切至見諸文¶
　　章亦餘事也延祐四年季冬二十三日杭郡孫衍¶
　　敬書(行書/紙本)¶
　坡翁寒食詩(草/書)¶
自我來黄州已過三寒食年年欲惜春春去不容惜今¶
年又苦雨兩月秋蕭瑟臥聞海棠花泥汙燕支雪闇中¶
偷負去夜半真有力何殊(原蹟旁/註病字)少年子(原蹟子/字㸃去)病起¶
<pb:KR3h0068_WYG_010-118b>¶
頭已白¶
春江欲入戸雨勢來不已雨(原蹟雨/字㸃去)小屋如漁舟濛濛¶
水雲裏空庖煮寒菜破竈燒濕葦那知是寒食但見烏¶
銜紙君門深九重墳墓在萬里也擬哭塗窮死灰吹不¶
起　右黄州寒食二首¶
　　東坡此詩似李太白猶恐太白有未到處此書兼¶
　　顔魯公楊少師李西臺筆意試使東坡復為之未¶
　　必及此他日東坡或見此書應笑我於無佛處稱¶
<pb:KR3h0068_WYG_010-119a>¶
　　尊也(山谷/跋)¶
　外錄¶
　　書畫舫云東坡草書寒食詩當屬最勝後有黄山¶
　　谷跋今在檇李項氏行書烟江疊嶂歌在倉東王¶
　　長公家又見行書禱雨帖亦屬真本乃是寫與錢¶
　　濟明者今在金壇于氏又長公琴操帖村醪詩並¶
　　是名跡¶
　蘇東坡東武帖(行草書/紙本)¶
<pb:KR3h0068_WYG_010-119b>¶
東武小邦不煩牛刀實無可以上助萬一者非不盡也¶
雖隔數政猶望掩惡耳真州房緡已令子由面白悚息¶
&KR0762;息軾又上¶
　　一之¶
　　孟頫¶
　　南陽仇逺家藏(右題名三/本身紙尾)¶
　　坡公雖草草數字能使人敬愛非他書比也廬山¶
　　黄石翁觀(行/書)¶
<pb:KR3h0068_WYG_010-120a>¶
　　巴西鄧文原拜觀(行書連黄/跋一紙)¶
　坡翁自書八賦(原文/不錄)¶
　外錄¶
　　曲洧舊聞云東坡在儋耳謂子邁曰吾嘗告汝我¶
　　決不為海外人近日頗覺有還中州氣象乃滌硯¶
　　索紙筆焚香曰果如吾言寫吾平生所作八賦當¶
　　不脫誤一字既寫畢讀之大喜曰吾歸無疑矣後¶
　　數日而廉州之命至八賦墨蹟始在梁師成家或¶
<pb:KR3h0068_WYG_010-120b>¶
　　云入禁中矣¶
　東坡芙蓉城詩并序¶
世傳王迥子高與仙人周瑶英游芙蓉城元豐元年三¶
月余始識子高問之信然乃作此詩極其情而歸之正¶
亦變風止乎禮義之意也¶
芙蓉城中花㝠㝠誰其主者石與丁珠簾玉案翡翠屏¶
雲舒霞卷千娉婷中有一人長睂青往來三世空鍊形¶
竟坐誤讀黄庭經天門夜開飛爽靈無復白日乗雲軿¶
<pb:KR3h0068_WYG_010-121a>¶
俗緣千刼磨不盡翠被冷落凄餘馨因過緱山朝帝庭¶
夜聞笙簫弭節聽飄然而來誰使令皎如明月入窓櫺¶
忽然而去不可執寒衾虚幌風泠泠仙宫洞房本不扃¶
夢中同躡鳯凰翎徑度萬里如奔霆玉樓浮空聳亭亭¶
天書雲篆誰所銘遶樓飛步高竛竮仙風鏘然韻流鈴¶
蘧蘧形開如酒醒芳卿寄謝空丁寧一朝覆水不返瓶¶
羅巾别泪空熒熒春風花開秋葉零偶然相值兩浮萍¶
願君收視觀三庭勿與佳穀生蝗螟從渠一念三千齡¶
<pb:KR3h0068_WYG_010-121b>¶
下作人間尹與邢¶
　　都下高僉事家藏東坡哀江頭小楷比此差小而¶
　　結體稍疎不若此書縝密也至元壬辰鮮于樞記¶
　　坡翁書大小真草得意率然無不入妙字形或似¶
　　顔魯公或似徐季海此卷絶有黄庭神韻為尤難¶
　　得也辛亥三月九日延陵倪瓚觀¶
　　袁登觀¶
　　嘗見秦太虚與坡帖云素紙一軸敢冀醉後書近¶
<pb:KR3h0068_WYG_010-122a>¶
　　文及芙蓉城詩恨不見其真蹟今觀此卷非醉時¶
　　筆亦不知為太虚書者否耶結體有遺教經楷法¶
　　鑒者當自知之己未四月谷陽陳文東題¶
　　陳迪敬觀¶
　　僕平生最愛蘇文忠公書遨游四方凡數載獲觀¶
　　公遺蹟不下百數十幅至于整齊縝密無如此紙¶
　　况芙蓉城詩又文忠公平生大得意之作也世有¶
　　覽此者當具如西方大阿羅漢正法眼觀之呵呵¶
<pb:KR3h0068_WYG_010-122b>¶
　　吳郡醉生顧祿隨筆讚嘆¶
　文忠公水陸贊(原文/不錄)¶
　　東坡此書圓勁成就所謂怒猊抉石渴驥奔泉恐¶
　　不在會稽之筆而在東坡之手矣此數十行又兼¶
　　董孝子碣禹廟詩之妙處士大夫多譏東坡用筆¶
　　不合古法彼蓋不知古法從何出爾杜周云三尺¶
　　安在哉前王所是以為律後王所是以為令予嘗¶
　　以此論書而東坡絶倒也往時栁子厚劉禹錫譏¶
<pb:KR3h0068_WYG_010-123a>¶
　　評韓退之平淮西碑當時道聽塗說者亦多以為¶
　　然今日觀之果何如耶或云東坡作戈多成病筆¶
　　又腕著而筆臥故左秀而右枯此又見其管中窺¶
　　豹不識大體殊不知西施捧心而顰雖其病處乃¶
　　自成妍今人未解愛敬此書逺付百年公論自出¶
　　但恨封徳&KR0156;輩無如許壽及見之耳余書自不工¶
　　而喜論書雖不能如經生輩左規右矩形容王氏¶
　　獨得其義味曠百世而與之友故作決定論耳(山/谷)¶
<pb:KR3h0068_WYG_010-123b>¶
　　(跋/)¶
　蘇東坡一夜帖(行書紙本左右/項氏諸印不錄)¶
一夜尋黄居寀龍不獲方悟半月前是曹光州借去摹¶
搨更須一兩月方取得恐王君疑是翻悔且告子細說¶
與纔取得即納去也却寄團茶一餅與之旌其好事也¶
軾白季常廿三日¶
　蘇長公耳聾詩帖(行書/紙本)¶
君不見詩人借車無可載留得一錢何足賴晩年更似¶
<pb:KR3h0068_WYG_010-124a>¶
杜陵翁右臂雖存耳先聵人將蟻動作牛鬭我覺風雷¶
真一噫聞塵掃盡根性空不須更枕清流派大朴初散¶
失混沌六鑿相攘更勝壊眼花亂墜酒生風口業不停¶
詩有債君知五藴皆是賊人生一病今先差但恐此心¶
終未了不見不聞還是礙今君疑我特佯聾故作嘲詩¶
窮險怪須防額痒出三耳莫放筆端風雨快　次韻秦¶
太虚見戲耳聾¶
　蘇東坡書劉錫勅(行書/紙本)¶
<pb:KR3h0068_WYG_010-124b>¶
宣徳郎劉錫元年一百四嵗可承事郎詔臣上勅承事¶
郎劉錫尚齒教民三代之義咨爾百年之故老乃吾六¶
世之遺民自非吉人莫享上壽張蒼事秦柱下而至漢¶
孝景思邈生隋開皇而及唐永淳古有其人乃今親見¶
何愛一命慰其子孫特進爾階故兹詔示想宜知悉¶
　蘇雪堂次傳道遊廬山詩帖¶
　　軾謹次傳道先生遊廬山高韻¶
塵容已似服轅駒野性猶同縱壑魚出入巖巒千仞表¶
<pb:KR3h0068_WYG_010-125a>¶
較量筋力十年初雖(闕/)窈窕驅前(闕/)幸有鴟夷掛後車¶
莫笑吟詩淡生活當令阿買為收書　閱訖幸即付去¶
人送公弼郎中禹功太傅明叔教授各乞一首軾上¶
　東坡書阿育王塔銘(行楷書原/文不錄)¶
　外錄¶
　　書畫舫云東坡行楷阿育王塔銘聞在陳季白家¶
　　未及見之¶
　坡翁畫記卷(行書/紙本)¶
<pb:KR3h0068_WYG_010-125b>¶
　　形理論¶
余嘗論畫以為人禽宫室器用皆有常形至於山石竹¶
木水波煙雲雖無常形而有常理常形之失人皆知之¶
常理之不當雖曉畫者有不知故凡可以欺世而取名¶
者必托於無常形者也雖然常形之失止於所失而不¶
能並其全若常理之不當則舉廢之矣以其形之無常¶
是以其理不可不謹也世之工人或能曲盡其形而至¶
於其理非博士逸才不能辨與可之於竹石枯木真可¶
<pb:KR3h0068_WYG_010-126a>¶
謂得其理者矣如是而生如是而死如是而攣拳瘠蹙¶
如是而條達遂茂根莖節葉牙角脉縷千變萬化未始¶
相襲而各當其處合於天造厭於人意蓋達士之所寓¶
也歟昔嵗嘗畫兩叢竹於淨因之方丈其後出守陵陽¶
而西也余與之偕别長老道臻師又畫兩竹梢一枯木¶
於其東齋臻方治四壁於法堂而請與可與可既許之¶
矣故余并為記之必有明於理而深觀之者然後知言¶
之不妄元豐三年端陽月八日睂山蘇軾于淨因方丈¶
<pb:KR3h0068_WYG_010-126b>¶
書之¶
　　東坡先生以雄文直節高一代而其英偉秀傑之¶
　　氣發為翰墨者姿態横生鋒穎遒勁尤非時人之¶
　　所能及此帖文簡意足不易得也好事者宜寶藏¶
　　之至正十九年龍集己亥四月既望後學雙流宇¶
　　文公諒謹題¶
　　急雨苕溪小繫船手披翰墨憶坡仙故家文物今¶
　　煨燼撫卷題詩一慨然吳成龍¶
<pb:KR3h0068_WYG_010-127a>¶
　　文忠公畫記有形理之說真能發古人未言之微¶
　　惜湖州公竹枝不與俱傳俾今之畫家不得觀其¶
　　自惜哉然文忠公此記之妙似不専于畫書家亦¶
　　然㸃畫肥瘦者形也結構圓融者理也形具而顯¶
　　理隠而微形非理弗備猶文非理弗宣今作畫之¶
　　求於形似且不能况理乎書亦惟于形又鮮得其¶
　　似若語於理無不懵然以為誕矣文忠書本二王¶
　　帖中來故機軸成家學者罕到中間妙處理形相¶
<pb:KR3h0068_WYG_010-127b>¶
　　傳非漫然塗抹已也此卷姑置畫而重其書自當¶
　　與文忠公並稱宇内神物矣丙戌冬日張靜題¶
　東坡與朱康叔簡¶
閣名久思未獲佳者更乞詳閣之所向及側近故事迹¶
為幸董義夫相聚多日甚歡未嘗一日不談公之美也¶
舊好誦陶潛歸去來常患其不入音律近輒微加増損¶
作般涉調哨遍雖微改其詞而不改其意請以文選及¶
本傳考之方知字字皆非創入也謹小楷一本寄上却¶
<pb:KR3h0068_WYG_010-128a>¶
求為書抛磚之謂也亦請錄一本與元弼為病倦不及¶
别作書也數日前飲醉後作頑石亂篠一紙私甚惜之¶
念公篤好故以奉獻幸檢至¶
　東坡文與可飛白贊¶
嗚呼哀哉與可豈其多好好奇也歟抑其不試故藝也¶
始余見其詩與文又得見其行草篆隷也以為止此矣¶
既沒不可得而復見其飛白美哉多乎其盡萬物之態¶
也霏霏乎其若輕雲之蔽月翻翻乎其若長風之卷斾¶
<pb:KR3h0068_WYG_010-128b>¶
也猗猗乎其若游絲之縈柳絮褭褭乎其若流水之舞¶
荇帶也離離乎其逺而相屬縮縮乎其近而不隘也其¶
工至于如此而余乃今知之則余之知與可者固無㡬¶
而其所不知者蓋不可勝計也嗚呼哀哉¶
　蘇長公雜書琴事卷(原文不錄跋内倪瓚王畹吳寛/三跋與上  東坡泛舟詩簡同)¶
元豐四年六月廿三日陳季常處士自岐亭來訪予擕¶
精筆佳紙妙墨求予書㑹客有善琴者求所蓄寶琴彈¶
之故所書皆琴事軾¶
<pb:KR3h0068_WYG_010-129a>¶
　　右蘇文忠公真跡一卷公之書雖縱横斜直率意¶
　　而成無不合榘度深賞識其妙者惟涪翁一人圜¶
　　活明𡡾或似顔魯公或似徐季海蓋其才徳文章¶
　　溢而為此故絪緼鬱勃之氣暎日奕奕耳若陸柬¶
　　之孫䖍禮周越王著非不善書寘之顔魯公楊少¶
　　師蘇文忠公之列則如神巫之見壺丘子矣癸丑¶
　　八月八日倪瓚¶
　　癸丑八月既望固始王畹觀于徐氏之耕漁軒是¶
<pb:KR3h0068_WYG_010-129b>¶
　　日雨氣作涼夜無來迹展玩再四因得窺見筆意¶
　　胡儼若思¶
　　坡翁此卷似徐季海尤覺天真爛漫也四明陳敬¶
　　宗拜書¶
　　成化戊戌嵗五月廿六日長洲吳寛與吳江史鑑¶
　　遊銅阬山觀于下崦舟中¶
　　右卷在都城隍廟吳(闕/)　家¶
　蘇文忠公書杜工部榿木詩卷(行書/紙本)¶
<pb:KR3h0068_WYG_010-130a>¶
背郭堂成䕃白茒緣江路熟俯青郊榿林礙日吟風葉¶
籠竹和煙滴露梢暫下飛烏將數子頻來語燕定新巢¶
旁人錯比揚雄宅懶惰無心作解嘲　蜀中多榿木讀¶
如敧仄之敧散材也獨中薪耳然易長三年乃拱故子¶
美詩云飽聞榿木三年大為致溪邊十畝隂凡木所芘¶
其地則瘠惟榿不然葉落泥(原蹟泥/字旁注)水中輒腐能肥田¶
甚於糞壤故田家喜種之得風葉聲發發如白楊也吟¶
風之句尤為紀實云籠竹亦蜀中竹名也¶
<pb:KR3h0068_WYG_010-130b>¶
　　金華胡長孺淮隂湯炳龍鄜州劉鉉睂山程郇龍¶
　　泉陳象祖廬山連璧富春潘夢得大徳辛丑立冬¶
　　日同觀於胡氏顔樂齋(行書/紙本)¶
　　此蘇太師真翰也仲徳先生其寶藏之大名後進¶
　　王執謙拜觀大徳丁未十月朔日(行書/紙本)¶
　　山翁之孫庚白擕以見示獲寓目焉至順癸酉春¶
　　正月既望莆陽黄玭敬書于海寧寓舍(行/書)¶
　　翥童子時師事南陽先生時從舒君和父與先師¶
<pb:KR3h0068_WYG_010-131a>¶
　　嗣伯壽父同觀今四十餘年矣至正三年三月至¶
　　長安鎮過先師甥舘之孫懋出示斯卷歎息之餘¶
　　不啻晨夕敬書于后用以識存殁嵗月云河東張¶
　　翥¶
　　至正六年夏四月濮陽吳叡捧觀于長安章氏棣¶
　　華堂(篆/書)¶
　　文忠公墨蹟多散落人世然此卷題識觀玩者亦¶
　　多先輩皆物故殆盡今存者特張君仲舉官至侍¶
<pb:KR3h0068_WYG_010-131b>¶
　　講蓋侍講嘗學於仇仁近先生而此卷則先生舊¶
　　藏也展卷之際感念存殁為之慨然至正二十一¶
　　年冬十有一月遂昌鄭元祐識(行/書)¶
　　臨川危素同四明袁士元拜觀(楷/書)¶
　　昔先生嘗贊美杜子美詩顔魯公書此求之於聲¶
　　律㸃畫之外今觀先生書杜詩後千百年宛然若¶
　　日昨揮灑者蓋寓精神於翰墨而材品所自到爾¶
　　倘拘以宇宙之得而論之是未可同賞妙也宜自¶
<pb:KR3h0068_WYG_010-132a>¶
　　襲藏寳玩為尚洪武己巳八月六日嚴陵金冕志¶
　　(行楷/紙本)¶
　　坡翁書大槩骨撐肉肉沒骨自出新意亦一快哉¶
　　今觀此書其字畫更圓熟遒勁可愛與余舊所見¶
　　諸帖夐别文幹當寶愛以傳諸子孫於無窮也永¶
　　樂己丑春三月望日吳郡姚廣孝識(行/書)¶
　　此卷鄉衮尚寶卿葛公所藏唐思房得之公字文¶
　　幹思房之母公之女孫也成化丁亥予于濟南太¶
<pb:KR3h0068_WYG_010-132b>¶
　　守楊君必貴處見東坡所書醉翁亭記字徑二寸¶
　　今又見此并前元名卿碩儒觀者題名是日也兼¶
　　得拜瞻東坡小影于其裔足以洗塵心而償夙念¶
　　觀者題名欲一一疏之第註易未暇也尚有俟焉¶
　　希世之珍思房宜祕之虞有力之婪人可也癸夘¶
　　嵗月正壬戌日姑孰謝理一卿跋(小行/楷書)¶
　東坡贈黎侯千文卷(草書九紙/原文不錄)¶
登臨覽觀之樂山川風物之美將歸老於故丘布衣幅¶
<pb:KR3h0068_WYG_010-133a>¶
巾從邦君于其上酒酣樂作援筆而賦之以黎侯之遺¶
愛尚未晩也軾¶
承要墨戲須醉乃作今已㫁酒矣然數百幅間只擇得¶
一二得意者續當轉求為贈軾啓¶
苦霧收殘文豹别怒濤驚起老龍蟠¶
　　此東坡先生真蹟千文全卷實余内家南野堂中¶
　　妙品也南野先為劉氏物今轉于文元所贈知吳¶
　　中繼孟張先生流至南野繼孟號博古謂是書妙¶
<pb:KR3h0068_WYG_010-133b>¶
　　臻藏真筆法可謂賞識至矣然世寶東坡片簡數¶
　　行不惜重購況此千文爛漫奇崛後又有漫書三¶
　　篇不一而足豈公神暢筆放必在未㫁酒時興意¶
　　有得彌卷不然何能如此流快哉後學沈周¶
　　𢎞治丁巳四月二十八日觀于石田舟中吳寛¶
　　東坡先生千文學懐素筆法古宕可愛嘗見黄山¶
　　谷放筆不類平生書乃不知東坡亦爾蓋宋時學¶
　　書皆出于長沙時一為之不至爛漫政欲守古人¶
<pb:KR3h0068_WYG_010-134a>¶
　　法度多尚行押體又如禮法從容畧一作醉客耳¶
　　董其昌觀并題¶
　外錄¶
　　書畫舫云雪堂草聖千文計共九紙按跋蓋為儋¶
　　州黎子雲作筆勢奕奕動人而公啓中甚不自滿¶
　　至有轉乞草聖以贈等語抑何過自貶也又云借¶
　　酒助氣自是旭素遺風非深于書學者不能道耳¶
　　吳郡後學張丑獲觀東坡先生草書千文竟謹按¶
<pb:KR3h0068_WYG_010-134b>¶
　　王宗稷年譜云元符改元先生在儋州時年六十¶
　　餘矣食芋飲水著書以自樂且又謙沖下士日與¶
　　諸黎游無間也亦嘗偕軍使張中同訪黎子雲作¶
　　詩投贈今千文自跋稱述黎侯盛徳兼叙山川奇¶
　　勝定為子雲所作無疑筆法如古槎怪石如怒龍¶
　　噴浪奇鬼搏人非挾大海風濤之氣以酒助其豪¶
　　放胡能有此奇特耶百世之下先生英姿勁節真¶
　　可想見于筆札間耳丁巳修禊日雨窓走墨記¶
<pb:KR3h0068_WYG_010-135a>¶
　蘇文忠公詩帖小冊(小行書白/粉宋紙本)¶
别君二十嵗坐失兩鬢青吾道雖艱難斯文終典型屢¶
作退飛鷁羞看乾死螢一落戎馬間五見霜葉零夜談¶
空說劒春夢猶横經新科復舊貫童子方乞靈須煩凌¶
雲手去作一蜀星蒼苔高朕室古栢文翁庭初聞編簡¶
香始覺鋒鏑腥岷峨有雛鳯桐竹養修翎鳴呼應嶰律¶
飛舞集虞廷吾儕便歸老亦足慰餘齡　送家友國教¶
授成都¶
<pb:KR3h0068_WYG_010-135b>¶
　　黄太史有言東坡居士立朝而意在東山今觀所¶
　　賦郭熙平逺則有聲句中可以想見惟公之生睂¶
　　山草木衣被聲光盛矣況家中之才子兼資文武¶
　　著緒縉紳偉然于元祐碑中蓋其筮仕之初也已¶
　　蒙文忠印正則知公之所以範模後進於家氏之¶
　　所以步趨前修有以増岷峨之高浚錦江之清矣¶
　　三復敬嘆乃書至元辛巳秋分石磵陳有宗(後有/中方)¶
　　(印/三)¶
<pb:KR3h0068_WYG_010-136a>¶
　蘇東坡虎跑泉詩卷(行書白紙本高七寸七分長一/尺一寸共七行前後緝熙殿寶)¶
　　遊虎跑泉　軾¶
紫李黄瓜村路香烏紗白葛道衣裳(裳字原/蹟㸃去)涼閉門野¶
寺松隂轉敧枕風軒客夢長因病得閒殊不惡心安是¶
藥更無方道人不惜堦前水借與匏樽自在嘗¶
　　右蘇文忠公真蹟此詩不載集中虎跑泉一在丹¶
　　陽一在錢塘公嘗通判杭州則此泉蓋在錢塘也¶
　　至正元年二月壬寅多爾濟巴勒跋¶
<pb:KR3h0068_WYG_010-136b>¶
　　至正元年四月晦揭傒斯觀¶
　　張翥同觀¶
　　余往來戍蜀西因迿鎮過峨&KR1453;謁三蘇堂于蘇氏¶
　　族人處幸獲拜觀老泉東坡妙墨乃知此帖非贋¶
　　也至正辛巳臯月尚急日述律鐸爾道書¶
　　至正元年端陽日兵部侍郎揭思謙崇文少監杜¶
　　秉彝祕書太監别多喇卜丹太常博士成遵禮部侍¶
　　郎台哈布哈同觀于寛簡堂(以上/篆書)¶
<pb:KR3h0068_WYG_010-137a>¶
　　余嘗從事海南憲府按行儋耳獲覩東坡先生墨¶
　　蹟多矣今又得覩虎跑泉詩翰墨無異前所見者¶
　　集中不載是詩意編緝者遺失抑何害乎是帖也¶
　　耶吾師寶之幸幸能鼎臣再拜謹跋¶
　　至正改元六月望日看雲老人吳全節觀¶
　　至正元年閏月望東平王士㸃拜觀¶
　　余嘗見林和靖手書所為詩一巨軸多集中所不¶
　　載坡翁所作視和靖尤富一時不見于集中固無¶
<pb:KR3h0068_WYG_010-137b>¶
　　怪其然蓋古人之文亦有自刪去者此則坡翁得¶
　　意之作必非自刪或編錄者未之見耳至正二年¶
　　七月廿八日黄溍書¶
　　雪堂老咳唾笑罵皆成文章則其揮翰如雲霞攬¶
　　結豈獨此詩也哉而龍翔之灑染尤得皮得髓則¶
　　其高第弟子所收其為定本無疑矣杜本觀¶
　　蘇長公題虎跑泉詩卷至正二年益友菴自燕都¶
　　擕歸龍河予得見之洪武九年再見於梓北山處¶
<pb:KR3h0068_WYG_010-138a>¶
　　十八年虎跑戒師定巖使其徒擕來槎峰又見之¶
　　噫四十四年之間凡三見此卷自兵革後天下法¶
　　書名畫零落殆盡何此卷流傳南北獨無恙如此¶
　　豈有神物呵䕶之耶既復還虎跑是猶璧完歸趙¶
　　當刻之石以為山中故事宗泐識¶
　　右東坡手書七言律詩一首題云遊虎跑泉文集¶
　　是詩則題云病中遊祖塔院按傳燈錄唐元和十¶
　　二年大慈中禪師創寺於杭州南山長慶元年賜¶
<pb:KR3h0068_WYG_010-138b>¶
　　額大慈咸通二年師入滅開成二年其徒欽山請¶
　　於朝易名法雲宋太平興國六年以南泉臨濟趙¶
　　州雪峰諸人皆常至此故又名祖塔院東坡來遊¶
　　止據寺名而書此詩時又偶作虎跑泉蓋一詩而¶
　　有二名觀者以為集中不載一時未暇詳考耳此¶
　　寺山川環秀郡中為勝郡誌又言南渡後史彌逺¶
　　卜葬其地民謡不吉而止乃即寺駐兵寺廢不治¶
　　者百年嵗甲子戒師定巖始重作佛殿僧居宏麗¶
<pb:KR3h0068_WYG_010-139a>¶
　　殆可與靈隠三竺甲乙又訪得東坡是詩墨蹟購¶
　　求前輩名文章家叙論已成巨軸間以示予噫佛¶
　　氏之說有所謂因緣者是書洊更兵燹失而復得¶
　　豈亦有緣耶戒師常汲泉水送予以之煮茶香冽¶
　　比蜀井宜有異傳也乙丑十二月十有五日雲門¶
　　山道人齊郡張紳識¶
　　按蘇公子瞻通判杭州在宋熙寧四年而守杭在¶
　　元祐四年詩蓋作於此二時距今洪武十有九年¶
<pb:KR3h0068_WYG_010-139b>¶
　　已三百餘年矣此卷流落人間不知㡬易其傳今¶
　　虎跑住山定巖戒師而以重購還之山中予見夫¶
　　世之大家巨室有好蓄法書名畫者曽不一二世¶
　　其子孫有貨之而以為食者今定巖乃能不忘前¶
　　賢品詠重購而還之於三百年後噫其亦賢于世¶
　　之人也逺矣天台沙門清濬¶
　　嘗聞蘇子瞻為五祖戒禪師後身其然乎哉所以¶
　　平生喜與僧交好游名山蓋宿習也守杭時至西¶
<pb:KR3h0068_WYG_010-140a>¶
　　湖壽星寺有詩云前身想已到杭州纔到名山即¶
　　舊游及游南山虎跑泉凡作二詩其一已鐫於石¶
　　其一集中題云病中游祖塔院人不知即為虎跑¶
　　泉也定巖戒公訪求墨蹟亦欲鐫之噫物之於人¶
　　或離而復合人之於物或去而還來亦時緣之所¶
　　繫也然則定巖焉知其非前後身耶時洪武十有¶
　　九年丙寅夏四月中吳釋宏道¶
　蘇東坡書子由夢中詩蹟(行書/紙本)¶
<pb:KR3h0068_WYG_010-140b>¶
元豐八年正月旦日子由夢李士寧草草為具夢中贈¶
一絶句云先生惠然肯見客旋買鷄豚旋烹炙人間飲¶
酒未須嫌歸去蓬萊卻無喫明年閏二月六日為予道¶
之書以遺過子坡翁¶
　蘇子瞻獨鶴南飛詩蹟(行書長/方紙本)¶
獨鶴南飛送好音山中喬梓共成隂深衣傴僂如初命¶
巵酒從容向晩斟城裡誰家開壽域堂東多士作儒林¶
清霜未落黄華在笑折高枝繞髩簪蘇軾¶
<pb:KR3h0068_WYG_010-141a>¶
　蘇文忠公書李太白詩卷(砑花箋本高尺許長三/尺餘凡二幅字各十行)¶
朝披夢澤雲笠釣清茫茫尋絲得雙鯉中(中字原/蹟㸃去)内有¶
三元章篆字若丹虵逸勢如飛翔還家問天老奥義不¶
可量金刀割青素靈文爛煌煌嚥服十二環奄見仙人¶
房莫跨紫鱗去海氣侵肌涼龍子善變化化作梅花妝¶
贈我纍纍珠靡靡明月光勸我穿絳縷繫作裙間璫挹¶
子以攜去談笑聞遺香¶
人生燭上花光滅巧妍盡春風繞樹頭日與化工進只¶
<pb:KR3h0068_WYG_010-141b>¶
知雨露貪不聞零落近我昔飛骨時慘見當塗墳青松¶
靄朝霞縹緲山下村既死明月魄無復玻瓈魂念此一¶
脱灑長嘯登崑崙醉著鸞皇衣星斗俯可捫　元祐八¶
年七月十日丹元復傳此二詩¶
　　老坡平生多與異人遇此詩帖云傳於丹元丹元¶
　　者道人姚安世自號也先生將赴定武前兩月與¶
　　姚相㑹於京師出南岳典寶東華李真人像及所¶
　　作二詩言近有人於海上見之蓋太白云雖事涉¶
<pb:KR3h0068_WYG_010-142a>¶
　　荒怪然法非烟火食肉人所能贋作嗟夫二公未遺¶
　　世時世皆以謫仙目之今當相從於閬風弱水之¶
　　上醉笑調歌靈音相答皆九霞空洞中語衆不可¶
　　蓋後復有神游八表者傳誦而來洗空萬古俗氣¶
　　吾老矣尚或見之正隆四年閏六月西山蔡松年¶
　　題(以下跋紙六/幅長九尺餘)¶
　　頌太白此語則人間無詩觀東坡此筆則人間無¶
　　字今有丞相蔡衞公所題則人間無所啟其喙縱¶
<pb:KR3h0068_WYG_010-142b>¶
　　復妄發適為滓穢清虛此卷當有神物䕶持自非¶
　　夙緣留名十洲三島者未易得見矧擅有而藏之¶
　　者豈陸行人哉二公仙去已久衞公且謂復有傳¶
　　九霞空洞中語而來僕敢言蕭閑住世今此身是¶
　　何謂尚或見之耶施宜生謹書¶
　　孔子作春秋游夏不能措一辭此帖清奇超妙蔡¶
　　衞公首發明之施先生繼品題之顧如晩進安敢¶
　　措辭於其後哉姑記姓名以見榮觀之幸焉劉沂¶
<pb:KR3h0068_WYG_010-143a>¶
　　謹書¶
　　太白清奇出塵之詩老泉飄逸絶倫之字非衞公¶
　　品題無以發明施老以謂二公仙去已久蕭閑今¶
　　此身是誠非虛語正隆己夘立秋前一日高衎題¶
　　玉局傳東華之詩蕭閑題玉局之字三住老仙發¶
　　揚之金闕侍郎祕藏之雖至寶所在有物䕶持終¶
　　恐六丁持去如珪輩薄福之人或不得時見之也¶
　　此所以捧玩再四遲遲其還是月中休日蔡珪謹¶
<pb:KR3h0068_WYG_010-143b>¶
　　書¶
　　此東坡書李太白詩金相蔡松年跋之詳矣正隆¶
　　乃金主逆亮年號施宜生即桯史所記奔金使宋¶
　　洩機而被戮者松年而下用筆皆稍似蘇者當時¶
　　程學行於南蘇學行於北金之尊蘇與孔子並故¶
　　習其餘風皆有類耳宜生輩於松年辭極推重書¶
　　必提頭此當時諛佞之風也然而由此亦可以觀¶
　　其人覘國之脈矣松年與宋京卞同姓同時又云¶
<pb:KR3h0068_WYG_010-144a>¶
　　西山故觀者誤以為宋人非京卞鼠輩即季通諸¶
　　大君子故不敢輕議也然其言之當雖京卞輩亦¶
　　不以人廢言松年雖略過稱其所見以是為的耳¶
　　何怪哉鄉貢進士南海梁克載得而珍藏之吾三¶
　　兒宏至與之同舟來南安因出觀之遂書以復大¶
　　明成化十九年癸卯八月晦華亭張弼在南安郡¶
　　之唫風弄月臺書¶
　蘇文忠公後赤壁賦卷(行書紙本高一尺餘/長六尺原文不錄)¶
<pb:KR3h0068_WYG_010-144b>¶
　　右赤壁後賦東坡真蹟舊傳吳匏翁家物前王晉¶
　　卿圖後宋元人題跋甚多今皆不存豈轉徙散失¶
　　故耶東坡文筆固無容議惟因此展玩殊深慨歎¶
　　後之收藏者尤宜保惜萬厯改元春三月後進文¶
　　伯仁書¶
　　東坡赤壁余所見凡三本與此而四矣一在嘉禾¶
　　黄參政又元家一在江西廬陵楊少師家一在楚¶
　　中何鴻臚仁仲家皆東坡本色書此卷又類黄魯¶
<pb:KR3h0068_WYG_010-145a>¶
　　直或謂蘇公不當學黄書非也蘇黄同學楊景度¶
　　故令人難識别耳文徳承又謂此卷前有王晉卿¶
　　畫若得合并不為延津之劒耶用卿且藏此以俟¶
　　甲辰六月觀於西湖上因題董其昌書¶
　　辛丑陽月朔越人邵發僧忍得觀稀世之寶拜手¶
　　記之¶
　外錄¶
　　蘇公遺事云崇寧大觀間蔡京等用事以黨籍禁¶
<pb:KR3h0068_WYG_010-145b>¶
　　蘇黄文詞并墨蹟而毁之政和改元忽弛其禁詔¶
　　求軾墨蹟甚急世人莫知其由或傳徽宗寶籙宫¶
　　醮筵嘗親臨之一日啓醮道士至醮壇拜章伏地¶
　　久之方起上詰其故答曰適至上帝所值奎宿奏¶
　　事良久方畢始能上其章故也上嘆訝之問曰奎¶
　　宿何人所奏何事對曰所奏不可得知然此宿者¶
　　乃本朝之臣蘇軾也上大驚不惟弛其禁且欲翫¶
　　其文辭墨蹟矣¶
<pb:KR3h0068_WYG_010-146a>¶
　　東坡題跋云吾醉後能作大草醒後自以為不及¶
　　然醉中亦能作小楷此乃為奇耳江右僧寶索靖¶
　　七月二十日帖僕亦以是日醉書五紙細觀筆蹟¶
　　與二妙為三每紙皆記年月是嵗熙寧十年也¶
　　方秋崖雜錄云東坡先生臨錢塘日有陳訴負綾¶
　　絹錢二萬不償者公呼至詢之云某家以製扇為¶
　　業適父死而又自今春已來連雨天寒所製不售¶
　　非故負之也公熟視久之曰姑取汝所製扇來吾¶
<pb:KR3h0068_WYG_010-146b>¶
　　當為汝發市也須臾扇至公取白團夾絹二十扇¶
　　就判筆作行書草聖及枯木竹石頃刻而盡即以¶
　　付之曰出外速償所負也其人抱扇泣謝而出始¶
　　踰府門而好事者爭以千錢取一扇所持立盡後¶
　　至而不得者懊恨不勝而去遂盡償所逋一郡稱¶
　　嗟至有泣下者¶
　　書系云東坡一帖云王十六秀才遺拍板一串意¶
　　余有歌人不知其無也然亦有用陪傳大士唱金¶
<pb:KR3h0068_WYG_010-147a>¶
　　剛經耳字畫奇逸如欲飛動魯直作小楷書其下¶
　　此拍板以遺朝雲使歌公所作滿庭芳亦不惡也¶
　　然朝雲今為惠州土矣¶
　　春渚紀聞載何薳云先生翰墨之妙既經崇寧大¶
　　觀焚毁之餘人間所藏蓋一二數也至宣和間内¶
　　府復加搜訪一紙定直萬錢而梁師成以三百千¶
　　取吾族人英州石橋銘譚稹以五萬錢掇沈元弼¶
　　月林堂榜名三字至于幽人釋子所藏寸紙皆為¶
<pb:KR3h0068_WYG_010-147b>¶
　　利誘盡歸諸貴近及大卷軸輸積夫上丙午年金¶
　　人犯闕輸運而往疑南州無一字之餘也而紹興¶
　　之初余于中貴任源家見其所藏㡬三百軸最佳¶
　　者有徑寸字書宸奎閣記行書南遷乞乗舟表與¶
　　酒子賦又于先生諸孫處見海外五賦字皆如醉¶
　　翁亭記而加老放畢少董處見自(闕/)中還得責吕¶
　　惠卿詞于王信仲家人針篋中續仲永處見海外¶
　　祭妹徳化縣君文與余世寶東坡先生無一錢詩¶
<pb:KR3h0068_WYG_010-148a>¶
　　醉草十紙龍蛇飛動皆非前後石刻所見者則徳¶
　　麟趙丈嘗跋公書後有翰墨稽天發手妙定之語¶
　　為不虛也¶
　蘇　轍¶
　蘇子由車馬帖(行書紙本左右多/項氏李氏印不錄)¶
轍啓頃承車馬按部獲少奉談笑殊慰傾瞻奉違未㡬¶
即日不審起居何如轍幸此解罷免於敗闕皆出餘庇¶
感戴實深未遑走謝左右惶悚可量也酷暑千萬為時¶
<pb:KR3h0068_WYG_010-148b>¶
珍重謹奉手啓不宣轍再拜提刑國博執事六月九日¶
　蘇潁濱喜雪詩帖¶
　　轍謹賦喜雪一首奉權府運使司封郎中一笑¶
發函寛大一封書臥閣雍容三日餘旋見雪花投(闕/)落¶
未應天意與人疎瓦乾淅淅知鳴&KR0764;畦潤漸漸想没鋤¶
高㑹梁園遺跡在早知詞賦似相如¶
　蘇黄門再賦喜雪帖¶
　　再用書字韻賦喜雪一首¶
<pb:KR3h0068_WYG_010-149a>¶
春秋無麥似當書况復秋田水潦餘一雪耑來救焦槁¶
千箱乞與等親疎消殘温癘曽非藥蝕遍陳根不用鋤¶
猶恐逺村沾未足更呼農圃問何如轍上¶
　二蘇諸帖¶
　　蘇東坡質翁帖(闕/文)¶
　　蘇子瞻南至帖(闕/文)¶
　　東坡寄米帖(闕/文)¶
　　蘇長公書陶靖節清晨叩門詩一首¶
<pb:KR3h0068_WYG_010-149b>¶
清晨聞叩門倒裳往自開問子為誰歟田父有好懐壺¶
漿逺見候疑我與時乖繿縷茒簷下未足為高棲一世¶
皆尚同願君汨其泥深感父老言稟氣寡所諧紆轡誠¶
可學違已詎非迷且共歡此飲吾駕不可囘　元符庚¶
辰九月廿五日東坡先生醉書¶
　　蘇潁濱詩帖¶
朝議戴公遊宦蜀中愛其風物遂卜居成都方未能歸¶
因其西還為短篇送之睂山蘇轍上¶
<pb:KR3h0068_WYG_010-150a>¶
岷山招我早歸來劒閣横空未許迴北叟忽驚鶗鴂晚¶
西轅欲及海棠開避仇賦客親耕耒因亂詩翁著酒杯¶
但愛江山無一事為言父老莫相猜¶
　　李北海學王而飄逸者也東坡學顔而飄逸者也¶
　　戒庵老人漫筆¶
　　兩蘇公帖平生多見之蓋真贋相半也從季所藏¶
　　如淵明詩一紙雖擲棄瓦礫當自有神光發見乾¶
　　道七年十一月廿九日洪邁書¶
<pb:KR3h0068_WYG_010-150b>¶
　　坡寫淵明詩藍縷𦭘簷下豈無㫖哉銓案欒武子¶
　　云若敖蚡冒蓽路藍縷以啓山林杜預云藍縷敝¶
　　衣言勤儉以啓土然則坡老之㫖微矣乾道改元¶
　　四月中浣廬陵胡銓識¶
　　二蘇兄弟行如氷雪足以下照百世望如九鼎足¶
　　以坐銷羣奸學士大夫得其片文隻字輒藏弆以¶
　　為榮蓋非特取其華藻也質翁帖是中年書南至¶
　　帖疑叔黨輩代作寄米帖淵明詩遒𡡾秀傑晩年¶
<pb:KR3h0068_WYG_010-151a>¶
　　精妙蓋如此黄門嘗贊其兄云人言吾兄我曰吾¶
　　師讀戴公詩便知斯言為實錄乾道乙酉五月一¶
　　日東里周必大書¶
　　兩蘇公碎墨㫁藁不自愛惜求者輒予往時士大¶
　　夫多有之近嵗有力者喜奪人所好藏書者至不¶
　　敢示人趙從季所藏甚富何以能然蓋所謂廉者¶
　　不求貪者不與能如是所以得久存也乾道乙酉¶
　　冬至後二日盧溪王庭珪書¶
<pb:KR3h0068_WYG_010-151b>¶
　　我思古人起于峨岷瑞我昭代鳴鳯儀麟揮毫落¶
　　紙天葩吐芬端拜拭目我思古人乾道三年冬至¶
　　後二日樂備書¶
　　葉少由來過告其季父恭叔死矣且出其所藏坡¶
　　帖二紙相示余欲留之諦玩而愴然感舊不暇也¶
　　姑識嵗月於卷末而歸之庶他日冀復覽焉嘉定¶
　　辛未中秋節後八日趙汝談¶
　　睂山二蘇先生文章氣節光曜典冊後世獲見其¶
<pb:KR3h0068_WYG_010-152a>¶
　　書翰如親侍焉安敢妄言以取不自量之譏乾道¶
　　諸公墨蹟亦不易得況洪内翰周益公之確論藏¶
　　者寶惜之東平周泰識¶
　　兩蘇翰墨貫文章瑞鳯祥麟奕世昌什襲珍藏傳¶
　　不朽一天星斗燦光芒崧叟王敬力題¶
　　蘇長公兄弟祭黄㡬道文(原文/不錄)¶
　　坡老兄弟祭黄㡬道文一通傳襲至錫山華尚古¶
　　氏福偕弟祚得伏覩之知非坡老不能及也㡬道¶
<pb:KR3h0068_WYG_010-152b>¶
　　未能悉其為人而坡老稱許至謂天實愧之當自¶
　　有見嘗稱潁濱黄樓賦稍振勵人輒謂其代作要¶
　　亦自知有辨福讀古史頗覺其議論不合處與吾¶
　　弟評訂之兹同見此乃書以歸尚古𢎞治辛酉九¶
　　月三日華亭後學錢福敬識¶
　蘇　邁¶
　蘇伯達辱書愈勤帖(行草書/紙本)¶
邁頓首再拜主管學士坐下辱書愈勤感不勝道即日¶
<pb:KR3h0068_WYG_010-153a>¶
庚暑伏惟台候萬福兹承叙遷崇秩想惟慶慰未即瞻¶
近切㡬精立保理以前異渥不宣邁頓首再拜主管學¶
士坐下¶
　蘇　過¶
　蘇叔黨試後四詩帖(已見蘇氏/一門真蹟)¶
　¶
　¶
　¶
<pb:KR3h0068_WYG_010-153b>¶
　¶
　¶
　¶
　¶
　¶
　¶
　¶
　書畵彚考卷十¶
